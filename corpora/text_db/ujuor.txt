Удьуор үөрэҕэ.

Аан тыл.
 
	Саха төрүт билиитин үөрэхтэрэ барылара хаалан сыталлар.
 Тэпсилгэн буолбуттара быданнаата.
 Умнуллан бүтэн эрэллэр.

	Ким да наадыйбат.
 Саха ааттаах бары омук үөрэҕинэн үлүһүйэллэр. Бэйэлэрин өбүгэ саҕаттан билиилэрин – олох хаалынньаҥа диэх курдук көрөллөр.
	Омук билиититтэн – "күөх от үүнэр" үһү.
 Онон атын омук билиитин сырса сылдьан сиэн ыйыста сатааһын дьулуура баһылаата.

	Итини санаатахха, киһи хараҕар маннык көстүү кэлэр.

	Атын ыал күкүрүгэр тиийэн, күүһүнэн киирэн, аһыы сатаан үтүрүһэ сылдьар сүөһү баар.

	Ыал күкүрүгэр үтүрүһэн, бэлэм оттоммут кугдархай оту аҕалан биэрэллэрин былдьаһа-тарыһа сии сатыы турар.

	Бэйэлээх-бэйэтин мэччийэр алаастарыгар күөх ача бөҕө үүнэн анньан силигилээн бөҕө үүммүт.
 
Ким эрэ, туох эрэ тото-хана аһаарай диэбит курдук, биэрии бөҕөнү биэрэн, күөх суугун сиккиэринэн сипсийэ тураахтыыллар.

Били сүөһүбүт, мэччийэр алаастарыгар баран, аан дойдутугар сылдьан бэйэтэ булан-талан аһыыр санаата суох.

Хаамар да айака, диэбит курдук.

Ыал күкүрүн кэрийэн, онно үтүрүһэн соппон оту аһыы сылдьарын ордорор курдук.

Бэлэмҥэ үөрэммит – бэлэмҥэ эрэ бэрт буолар.

Ача күөҕэ от хайдах муҥнанан күн сирин көрөн үүнэн силигилээн тахсыбытыгар наадыйбат.

Оттонон, куурдуллан, ардахха баттанан соппонурбутун, күкүргэ кэлбитин эрэ кэннэ, сиир.

Билии, син биир, ити кэриэтэ.

Хайа баҕарар омук бэйэтэ туспа билиилээх.

Бэйэ билиитэ бэйэҕэ минньигэс.
 Иҥэмтиэлээх буолар.
 
Омук билиитэ – соппон буолар.
 Атын аата атын.

Итинник булунан үөрэнэн үөскээбит соппон билиини баарды гынан, дьиҥнээх Дом оҥостон сылдьыы – удьуору таҥнарыы буолар.

	Билиҥҥи үөрэх тиһигэ итинтэн туох да уратыта суох.

	Саха билиитэ – таах.

	Омук билиитэ – сүрдээх.

	Итинник хабааны тутуһуу баар.

	Төрөөбүт тылынан буолбакка омук тылыгар көһөн туран үөрэнии.
 
Саха тыла билиини кыайан биэрэр кыаҕа суох диэн сэнээн, туоратан туран, омук тылынан үөрэтии.

Итини ааттыыллар, былыргы сахалар – дьиккэр, ньүдьү-балай быһыы диэн.
 Сымната сатыыр кыах суох.

Омук бэйэтин төрөөбүт тылын суох гына сатыыр баҕата, бэйэтигэр тиийинэ сатыыр ньымата атыннык хайдах ааттаныай?
Биһиги толкуйдаабыт дьыалабыт буолбатах.

Биири этэбит.
 
Удьуор үөрэҕин таҥнарбыт киһи түптээх олоҕу олорбот.
 Олоҕор аналын, кыаҕын кыайан туһаммат.
 Сэт-сэлээн кинини бырастыы гыммат.
 Ол кырдьык.


Биһиги быйыл, эмиэ, 
сыһыыга баран сылдьаммыт, 
ходуһалары батаммыт, 
тыалары кэрийэммит, 
саха төрүт билиитин көрдөөммүт, 
үүнэн турарын үргээммит, 
ичигэстээн, хомуйан, 
наадалааҕа буолуо диэбиппитин, 
сүгэн-көтөҕөн аҕаламмыт, 
иннибитигэр тэлгэтэн,
торолуйар отонуттан
ытыһаммыт ыламмыт,
кинигэҕэ тиһэммит
эһиэхэҕэ уунабыт.


Амсайан, амтаһыйан көрөргүт төһөлөөх-хаччалаах буолуой?

Аҥаардас санныгар сүгэн, сатыы сылдьан кэрийэн төһөнү илдьэ кэлиэҥий? Быычыкаа бөҕө буоллаҕа дии.

Олоххо дьиҥнээхтик туттуллар наадалааҕа буолуо дэниллэрэ  хомуйан тиһилиннэ.

Удьуор үөрэҕин киэҥ-куоҥ, унаара-мэнээрэ биллибэт дуолларыгар билии үнүгэс үүнээйи баһа-атаҕа биллибэт хара баһаам.

Удьуор кыраманын, сэтин-сэлээнин, мандарын үөрэхтэрэ олох да киирбэтилэр.

Көннөрү олоххо туттуллар майгылар буолбатахтар.
 Анал айдарыылаах дьоннор билиэхтээх билиилэрэ.
 Олор оннук үүнэн туран хааллылар.

Судургу олох таһымыгар манна суруллубут билиилэр даҕаны амсайыллан ас курдук аһанан, билиҥҥи саха дьонугар иҥэрэ буоллар, биһиги санаабытын сиппитинэн ааҕыныа этибит.
 Ол улахан.


Эрдэттэн сэрэтэн дьаахханнахпытына сатанар.

Бу кинигэ мас-таас малтаччы сурулунна.
 Хайдах өйдөбүллэр баалларынан.

Удьуор үөрэҕэ, үксүгэр, киһи төрүүр-ууһуур сэптэригэр тиийэн түмүллэ турар өйдөбүлэ элбэх.
 Ону кубулдьутар кыаҕа суох буолан хайдах дьиҥнээҕинэн этиллэринэн сурулунна.
 Соһуйан-өмүрэн дьиэс-куос буола сылдьаайаҕыт.

Олоххутугар билэн туттаргытыгар, удьуоргутун салгыыр кэнчээри ыччаттаргытыгар бу билиилэри биэрэн үөрэтэн бараргытыгар баҕарабыт.
 Кытаатыҥ.



	Киһи олоҕун сис билиитэ.

	Хас биирдии тыынар-тыыннаах орто дойдуга хаан  удьуордааһына баар буолан тыыннаах.

	Хайа баҕарар киһи утумнаан, салҕаан иһэр удьуорун билиэхтээх.
 
Удьуору билии киһи өйүн-санаатын тулхадыйбат сис баайа буолар.

	Хантан хааннааххын, кимтэн кииннээххин? – диэн  сахаҕа тулхадыйбат бастакы уонна сүрүн ыйытык буолар.

	Төрдүн ууһун билбэт киһи сахаҕа - илээт киһи диэн буолар.
 Киһиннэн ааҕыллыбат.

	Киһи аан бастаан төрдүн-ууһун билиэхтээх.

	Төрүт ыал төрүөҕэ, ытык ыал ыччата, диэн өс хоһоон итинтэн тахсар.

	Төрдүн ууһун билэр киһи ытыктанар, убаастанар.
 
Саха киһитигэр саамай ирдэнэр тулхадыйбат билии удьуору билии.
 Былыргыттан оннук.

	Былыргы оҕонньоттор ыйытар ыйытыылара барыта ким оҕото буоларгын туоһулаһыы буолара.
 
Аҕаҕын, эһэҕин биллилэр даҕаны эн иннигэр хас эмит уонунан хаан сүһүөх дьоҥҥун иннигэр ууран биэрэллэрэ.

	Эн төрдүлэриҥ хайдах дьоннор этилэрин билэр буолан эн быһыыҥ-таһааҥ, майгыҥ сигилиҥ хайдах буолуон быһа сабаҕалаан курдары билэн ылаллара.

	Эн төрдүҥ оннук киһи үһү, маннык үһү.
 Хас эрэ хаан анараа өртүнээҕи хаан эһээ өбүгэлэрэ сылгы уоран сиэбитэ үһү.
 Онон түөкүн төрүттээх буолуохтарын сөп.
 Ити киһиттэн сэрэнэ сылдьыахха наада.
 Удьуор көппөт.
 Сүүрүҥүйдээн туруон сөп, диэн дойҕохтоон түһэн бараллара.
 
Кинилэр, ити туох баар киһи удьуорун барытын билэ-истэ, ырыта-тойоннуу сылдьалларын туоһута буолара.

Өбүгэ удьуордара үчүгэйинэн киэн тутталлара.
 Улахан саҕа гыналлара.

"Оок-сиэ.
 Ытык киһи ыччата, төрүт киһи төрүөҕэ эбиккин.
 Ыл, кэл эрэ бэртэх.
 Сүүскэр күллэ аҕыым эрэ", - диэн оһох күлүгэр Тойон Эрбэхтэрин биһэн оҕо сүүһүгэр тутан аҕаан тугу эрэ ботугууруу олорор буолаллара.
 
Бу дьиэҕэ киирэн сылдьа тураар, диэн үлэһэн ыҥыраллара.

Сороҕор, сыдьаан уруубут сылдьар эбиккин диэннэр, төрдү -ууһу хаһан, ханан-хайдах уруулуу буолалларын хасыһан, кэпсээн бөҕө буолаллара.

Биһиги бары итини билэр дьыалабыт.
 Субу аҕыйах сыллаахха диэри ити барыта баар быһыы этэ.
 Оҕонньоттор тыннаахтарына.

Ити дьиҥнээх сахалыы майгы буолар.
 Оҕонньоттор ону тута сылдьаллара.

Ити билии аны суох буолла.
 Билигин ким да төрдүн-ууһун билбэт.
 
Ийэлээх-аҕаларын биллэхтэринэ махтал.
 Өбүгэни, төрүттэри билии суох буолла.
 Сатаммат дьыала бүрүүккээтэ.
 
Нууччалыы өй-санаа баһылаата.
 Нууччалыы үөрэх төрдү-ууһу билиини ирдээбэт.
 Ону олоххо салалта гыммат.
 Ахсарбат.

Ол сөп.
 Кинилэр төрүттэринэн славян диэн аан-уус бииһин ууһуттан тардабыт дэһэллэр.
 
Дьиҥнээх ур уустар буолбатахпыт.
 Ур- уустарга сыстабыт эрэ, диэннэр Уруускайдарбыт диэн аат быһыналлар.
 
Аат тыл эбитэ буоллар Ур-уустарбыт диэн буолуо этэ.
 Ону кинилэр родительнай падеж диэҥҥэ көһөрөн русский дииллэр.

(Ненастоящие, а принадлежащие к урусам.
) 
Ааттаналлара бэйэтэ ыйа сылдьар.
 Итини туох да мэлдьэһэр кыаҕа суох.
 Хайдах баарынан сылдьар.
 
Аан-уус биистэрэ ур-уус биистэригэр сыстан булкуспуттара нуучча омук диэн буолбут.

Нуучча диэн тылы сахалыыттан туруору тылбаастаатахха чучело, пугало диэн суолталаах.
 
Бу тыл ис хоһоонугар маннык кэпсээн баар.

Таарыйа кэпсээн.

	1982 сыллаах күһүн дьиҥнээх сахалыы аатынан Боччоомо уола Халыана, нууччалыы ыыс аатынан Иванов Калинник Прокопьевич диэн 1900 сылааҕы төрүөх оҕонньордуун тайахтыы сылдьыбыппыт.

	Биир күн күнүскү түөртүүр ааһыыта Киэҥ маар уонна Булгунньахтаах диэн сир икки ардынааҕы сискэ ыттарбыт тайаҕы үрдүлэр.
 Ону үөмэн киирэн ытаммыт, Эһэкээн биэрэн, үөрүү-көтүү буоллубут.

	Иһин хостоон астаан бардыбыт.
 Аҥаар өттүн сүлэн бүтэрэн эрдэхпитинэ боруҥуй буолан барда.

	Оҕонньорум эттэ: 
- Чэ, ноко, хараҥараары гынна.
 Сарсын да күн баар.
 Астыахпыт буоллаҕа дии.
 Туохха ыксаатахпытый?
- Манна Нууччата туруоруохха уонна аттатан кэбиһэн баран, өтөхпүтүн быһыахха, - диэтэ.

	- Нууччаны хантан ылабыт.
 Москубаттан аҕалабыт дуо?- диэн мин эҕэлээтим.

	- Аныгы дьон диэн баҕайы, ыл, соҥҥун уһул- диэтэ.

	Бириһиэн сонум таһын устан биэрдим.

	Оҕонньорум ылла.
 Лаппараах титирик төбөтүн тосту тутта.
 Сону титириккэ кэтэртэ.
 Тимэхтээтэ.
 Дулҕаны төбөтүгэр аста.
 Сон сиэҕэр ураҕас мас баайда.
 Киһи курдук буолла.

	- Бу буолар, нуучча диэн.
 Суордартан эппитин харабыллыа.
 - диэтэ.

	Тайахпытын аттатан баран өтөхпүтүн быстыбыт.

	Баран иһэн ыйытабын: "Ити чуучала нуучча диэн буоллаҕына нуучча омугу тоҕо нуучча диэн ааттаатылар?"
	- Ыраас биир хааннара суоҕун иһин.
 Элбэх хаан булкуһан, онтон-мантан таҥыллан омук буолбутун бэлиэтэ.
 Кэлин үөскээбиттэрэ.
 Сах үйэтэ бүппүтүн кэннэ.
 Тоҥ омуктар.
 
Эн биһикки даҕаны нууччабытын дулҕаннан, маһынан, эн соҥҥунан онон-манан таҥан оҥордубут буолбат дуо? Син биир, ол суота.
"
Хоруйа судургутуттан сөхтүм.
 Кырдьык даҕаны, дии санаатым.
 Тугу да саҥарбатым.

Онтон бэттэх биир хаантан турбакка элбэх хаан булкуһан, кэлин баар буолбут омугу - нуучча диэн ааттыыллар эбит диэн билэбин.

Удьуору билии.

Сахаларга удьуору билиэхтээххин диэн булгуччулаах ирдэбил баар.
 Былыр-былыргыттан.
 Билиҥҥи да дьон ону билэллэр истэллэр.

Ити тугу этэрий?
Былыргы сахаларга удьуор үөрэҕэ дириҥ билиилээх туспа үөрэх баара.
 Ону этэр быһыы буолар.
 Онно саарабыл суох.

Бу удьуор үөрэҕин сахалыы майгыларын туһунан манна кэпсиэхпит.

Удьуор үөрэҕэ олус улахан.
 Билиитэ-көрүүтэ киэҥ уонна дириҥ.
 Ону биһиги барытын ырытар кыахпыт суох.

Көннөрү саха ыалын, киһитин таһымыгар олоххо туттуллар сүрүн ирдэбиллээх билиилэрин сүрүн систэрин уонна өйдөбүллэрин ырытыахпыт.

Төрүт өйдөбүллэр.

Аан бастатан туран удьуор үөрэҕэр тус хайысхалара дьайаллар.
 Ол аата хоту-соҕуруу, илин-арҕаа тус хайысхалара.

Тус хайысхалара дьайбат быһыылара диэн күн сиригэр суох.
 Барытыгар дьайаллар.
 Нуучча хайа баҕарар үөрэҕэ бу быһыыны ааххайбат.
 Yрдүнэн көтөн ааһа турар.

Саха үөрэҕэр бу быһыы төрүт өйдөбүл быһыытынан хайаан да көрүллэн аан бастаан киириэхтээх.
 Оннук ирдэбиллээх.

Түөрт төрүт майгылар.

Бу көстөр тулалаан турар Өс түөрт аҥыы арахсар.

1.
 Аал уоту саха киһитэ - Тойон Эһэм диир.

Уокка ас кээһэргэ бары итини тутталлар.
 Итини билбэт саха суох.
 Бары билэллэр.

2.
 Ууну, күөлү, өрүһү, байҕалы саха дьоно – Эбэ Хотун диир.

Күөлү, өрүһү сахалар аатынан быһа ааттаабаттар.
 Эбэ Хотун диэн харыстаан ааттыыллар.
 Ону билбэт киһи суох.
 Бары билэллэр.
 Тутталлар.

3.
 Бу көстөр аан дойдуну барытын сахалар - Аан Ийэ дойду диэн ааттыыллар.
 Маны бары билэллэр.

4.
 Бу көстөр күөх халлааҥҥа баар таҥаралар майгыларын барытын сахалар - Аҕа быһыытынан билинэллэр.
 Онно үҥэллэр сүктэллэр.

Түөрт төрүт майгы буолла.
 Уот, уу, буор, салгын.

Таҥаралар киһиттэн, бу дойдуттан саастарынан, балаһыанньаларынан аҕалар уонна үрдүктэр.
 Кинилэр бу сиргэ аҕанан баар буолан үөскүүллэр.
 Айыы таҥара аҕаан биһиитэ, биэриитэ, бэрсиитэ диэн буолаллар.
 Киһи эмиэ оннук.
 (Сыаны-арыыны аҕаан биһэр, уунаҕы-хоргуну аҕыыр, биһэр курдук.
)
Маны көннөрү өйдөбүлгэ таһаардахха бу курдук буолар.

Уот - барыларыттан кырдьаҕас.
 
Бу дойду таҥараттан тардыылаах аҕа майгыларын бүтүннүү кини оҥорбут.
 Онон эһэбит суота.
 Киһиэхэ эһэтэ - өбүгэтэ буолан барар.
 Киниттэн саҕаланар.

Уу уоттан сылыйан аҕанан аан дойдуну сайыннарар.
 Айылҕа диэни тэрийэр.
 Төрөтөр-үөскэтэр.
 Уот ууга оҥорон аҕаан үөскэтэр.
 
Хан далай - Аан Алахчын хотун айылҕатын үөскэтэн  үүннэрэн, сайыннарар.
 Ол иһин Эбэ суотугар киһиэхэ сылдьар.

Баҕа силэ байҕалга эмтээх, диэн өс хоһооно мантан тахсар.

Салгын (халлаан халлыбыт чэпчэки эттиктэрэ бары) - аҕанан аҕылланан, тыыныллан аҕыланар, биһиллэн биэриилэнэр айыылартан тардыыланан аҕанар майгы буолар.
 Онон киһиэхэ аҕа суотунан көрүллэр.

Буор - ийэ буор ахсаанынан сылдьар.
 Буортан төрөөн бороохтуйан бороҥ урааҥхай саха буолан сырыттахпыт дии.

Буортан тардыылаах - буор куттанан, салгынтан салайыылаах - салгын куттанан, аҕаттан аҕаныылаах сүдүтүйэр сүр ийэ куттанан - үс куттаах үс саха, үс хоро биистэрэ үрүлүйэр үрүҥ күн анныгар баарбыт.

Субу сис өйдөбүллэртэн Саха омук Удьуорун үөрэҕэ тардан саламалаан түһэн киирэн барар.
 Мантан салгыы удьуор үөрэҕэ туспа үөрэх буолан саха дьонугар барытыгар иҥэн сылдьар.
 Ону ундаардыыбыт.

Аар Кудук мас.

Удьуор үөһээ үрдүк мэҥэ халлаантан таҥнары саламалаан түһэр.
 Сиргэ кэлэн түһэн сайдан баар буолан салҕанар.

Тыыннаах олох сиргэ үөскүүрүгэр түһэр суоллара сиргэ үүнэр маһы майгылыыр.
 
Ону көрүүлэнэн олорон былыргы сахалар Аар Кудук мас, диэн ааттыыллар.

Бу Аар Кудук мас көннөрү киһи хараҕар көстүбэт.
 Ураты дьон көрөр-билэр мастара буолар.

Аар Кудук мас үөһээ дойду маһа.
 Силиһэ халлааҥҥа баар.
 Мутуга, лабаата, абырҕала, киһиргэһэ, утаҕа, тымыра сиргэ кэлэн түһэн тыыннаах олоҕу, айылҕаны орто дойдуга аҕалар.

Одун-хаан таҥара таһымыттан үүнэн силигилээн, Күн айыыттан тардыыланан таҥнары саламалаан түһэрэ үһү.
 
Орто дойдуга Күн тардыыта, куду анньан биэриитэ буолан көстөр.
 Ол иһин Аламай Күнтэн - Аал диэн сыһыарыылаах туттуллуон эмиэ сөп.

Сороҕор Аар диэн сыһыарыыны тутталлар.
 Ол өссө улахан өйдөбүллээх.
 Үрүҥ Аар Айыы Тойонтон тардыыланан түһэр мас.

Күн Айыы куду анньан биэриитэ, кут сырыыта, сиргэ кэлэн түһэн кудуланан, тууһуран тымыр сыдьаан оҥостон Сир Ийэ иһинээҕи Уот Кудулу байҕалга диэри ситимирэн тиийэр сибээһэ барыта Кудук өйдөбүлүгэр киирэр.

Аламай Күн Айыы уонна сир Сибиир Ийэ ис өрүтүгэр баар Уот Кудулу байҕал тардыһыылара уонна билсиһиилэрэ - Аар Кудук мас диэн буолан көстөр.

Кут аартыктара.

Икки ытык уот таҥара икки ардыгар тыыннаах олох айыллан баар буолбутунан биһиги таһыммыт - Орто Туруу Бараан дойду диэн буолбут.
 Икки уот ортотугар баарынан.

Аллараа баар уот хайысхата Аат аартыга буолан, үөһээ баар уот туһаайыыта Ырай тускула буолан икки аҥыы арахсыылаах итэҕэл төрдө буолан билиҥҥэ диэри баар.

Орто дойду киһитэ үөһээ халлаантан айыллыылаах буолан үйэтин моҥоон орто дойдуттан кута аттанан барарыгар, үөһээ дойдутун диэкки талаһар уҕараабат ыралаах.
 Итинник ыра баарын иһин - Ырай олоҕо диэн ааттанар.
 Ыра – ырай.
 Бэйэтэ ыйа сылдьар.

Yрдүк халлаан Ырай олоҕун туһун диэкки кут көтөрүгэр кини салгыннааҕар чэпчэки, Си курдук Сэк буолуохтаах.
 Оччоҕуна биирдэ көтөр.
 Тус арҕаа киирэн түһэ турар.
 Кут көтөрө Күн хаамыытын батыһа арҕаа диэкки баар.
 Ол иһин өлбүт киһини арҕаа диэкки бастыыллар.

Аньыыта-харата элбээбит кут харааран-боруоран ыараан кыайан көппөккө аллараа туох да туппат, ким да ылбат аартыгын диэкки айаннаан барар.
 
Аат айаҕынан Үөдэн түгэҕэр баар Үс Үтүгэҥҥэ барар.
 Орто дойдуга үөр буолан эрэйи-муҥу көрөн сылдьар.
 Ол иһин аньыылаах харалаах дьону умса ууран көмөр үһүлэр.
 Үөһээ өттүгэр хара тааһы ууран баттатан туран.

Ырай, Аат Үөдэн айаҕын уонна Үс Үтүгэн сирдэрин аллараа баар  туруу айан ойуутугар көр.
 Өйдүөҕүҥ.

Ол аата аньыылаах-харалаах кут киһи диэн аатыттан ааһар.
 Киһи кутун куттанан хаттаан бу дойуга төрүүрэ уурайар.
 Аллараа дойдуга уһуутуур уотугар умайан суох буола симэлийэр.
 Киһи аатыттан аастаҕа ол.
 Аатын сүтэрэр.

Баҕар, биир эмит киһи маны итэҕэйбэккэ этиэҕэ, биитэр саныаҕа.
 
Өлбүтүм кэннэ туох да буоллун диэн аана суох аньыыны, иннэ суох илдьиркэйи оҥостон кутун-сүрүн ыаратан Аат айаҕын диэкки бардаҕына, тыыннааҕар биири өйдүөхтээх.
 Кини барбыт аартыгын тардыыта кини удьуоругар тарҕанан салҕыыр.
 Абааһы буолан барар.

Аньыыны-хараны оҥорон баран өлбүт киһи эрэйэ буолбат.
 Хаалбыт тыыннаах дьон эрэйэ-буруйа буола кубулуйар.
 
Удьуоруттан иэс төлөтөн баран биирдэ араҕар.
 Сэт таҥара обургу кими даҕаны харыстаабат.
 Кимтэн даҕаны ыйыппат.

Бу итэҕэли аан дойду барыта туһанар.
 Нууччалар Ырай уонна Аат диэни уларыппакка - рай, ад диэн ааттаан илдьэ сылдьаллар.

- Тоҕо Аат уонна Ырай баар буолбуттарый? - диэн кинилэртэн ыйыттаххына төрдүн сөпкө ыйан хоруй биир да киһи биэриэ суоҕа.

Омуктарга ити өйдөбүл эмиэ баар.

Холобур.
 Англия биистэрэ Ырайы – iden диэн ааттыыллар.
 Ити Үөдэн диэн өйдөбүл сылдьар.
 Үөдэн диэн сахалыыта Одун-хаан таҥара оҥоһуутунан айыллыбыт, Сэп таҥара биэриитинэн тэриллибит тыһы сэбин айаҕа уонна түгэҕэ буолар.
 
Англия биистэрэ аан-уустар.
 Онон тыһы сэбин имин өрө туталлар.
 Онон кинилэргэ Үөдэн диэн Ырай суота буолан тахсар.

Итинник.
 Сир үрдүгэр омук-омук аайы өйдөбүллэр, тыллар сөп түбэһиилэрэ ханна барыай.
 Хара баһаам элбэх.

Ким-кимтэн ылбыта ол бутуурдаах.
 Билиҥҥи хаалынньаҥ саха омуга Англия биистэриттэн баран ити өйдөбүллэри ылан кэлбитэ буолуо, диэҕи - сатаммат.
 Сымыйа.

Аныгы үөрэхтээхтэр бары инньэ диэх курдук этэллэр.
 Сөп түбэһии баар буолла даҕаны ол омуктан сахалар ылбыттар эбит диэн буолар.
 Хайдах ылбыттарын ким да эппэт.

Үс саха, үс хоро өйдөбүллэрэ.

Саха диэн Сах үйэтин киһитэ.
 Сата үйэтин кэнниттэн кэлбит Сах үйэтигэр үөскээбит биистэр – үс саха диэн ааттаналлар.

Сах үйэтин кэмигэр сахалар Сир Сибиир Ийэни сабардаан олорбуттар.
 Ол кэмҥэ кургуом Сай турара үһү.
 Тымныы суоҕа үһү.
 Сах үйэтин Сай бараана, диэн.

Кэлин Сах үйэтэ бүппүт.
 Уу уонна Муус буһуктар үллүбүттэр.
 Ол кэннэ Тоҥ үйэ кэлбит.
 Билиҥҥи үйэ.

Тоҥ үйэ кэмигэр үөскээбит биис уустара – Үс Хоро хаан диэн ааттаналлар.
 
Бу хоро биистэрэ былыргы сахалартан туох баар өйдөбүллэри барытын хоро таһан, уорарын уоран, сүһэрин сүһэн, былдьыырын былдьаан иҥэринэн ылбыттар.
 Ол иһин хоро таһыы диэн өйдөбүл баар.

Өйдөбүлү эрэ буолуо дуо саха биистэрин бэйэлиин баҕастыын хааннарыгар суурайан симэлиппиттэр.
 Саха имириэх эстибит.
 Бүтэһик саха диэн ааттанааччы биис ууһа биһиги хааллыбыт.

Саха өйдөбүлэ тарҕаммыта бары омуктарга барытыгар баар.
 Ити үс хоро биистэрэ үс саханы сүһэн ылан илдьэ сылдьар быһыылара.
 Атын суох.

Өркөн айан.

Сир Сибиир Ийэ Туруу уонна Бараан айаннаах.
 Күн улууһун сирэ буолар.
 Тус Хоту хайысханнан туран эрэн эргийэн куойалаан айанныыр.

Хоту өрүтэ үөһээ Хотугу Долбор сулуһун кыҥаан хабараан халлаан халыан тымныытын хайытан туруу сирин диэкки күн-түүн  өрөөбөккө айаннаан өрө дабайан иһэр.
 
Ити буолар өрө көнө айан диэн.
 Күн улууһун Өркөн айаныгар кыттыһар.

Сир Сибиир Ийэ ити сындалҕаннаах айаныгар Сэл кыыһа Сэлээн Ый сир ийэҕэ ыйар-кэрдэр аргыс буолар.
 
Күн Айыы биир бараан айаны киинниир, сүрүннүүр.
 Күн улууһа буоларбыт быһыытынан.

Сах үйэтин иннигэр Сата үйэтэ диэн турбут үһү.
 Ити кэмҥэ ¤эп таҥара уола Сэт бу орто дойдуну баһылаан көрөн-истэн турбута үһү.
 
Сах үйэтигэр Сата садаҕаланыыта уурайбыт.
 Сэт таҥара уонна Хоро таҥара аҥаардаһан Сир ийэни баһылаабыттар.
 Сах үйэтигэр  Сата үйэтин сатархайа хаалбыт.
 Баар үһү.
 Күүһэ сүрдээх эбит.

Сата үйэтигэр Сэт таҥара аҥардастыы баһылаан сылдьыбыт.
 Онон сата киэнэ кытаанаҕа үһү.
 Таас хайаҕа туох да чугаһыах буолбатах үһү.
 Иччитэ, сатата бөҕө.

Сэт таҥара тус хайысхаларын туһаайыыларын оҥорбут.
 Хоту-соҕуруу, илин-арҕаа диэннэри.
 Ити үөһээ халлааҥҥа буолбут быһыы.

Хоту-соҕуруу арахсыбытыгар Хоро таҥарата көтөн кэлэн Орох тэбэн соҕуруу өрүккэ түбүлээбит.
 Уонна соҕуруу эҥээри баһылаабыт.
 Икки аҥыы арахсыы буолбут.

Онон халлаан икки эҥээрин икки таҥара баһылаан олорбут кэмигэр Сир Ийэҕэ Сах үйэтэ диэн саҕыллыбыт.
 Орто дойду айыллан барбыт.

Тус хайысхалара.

Халлаан икки аҥыы арахсара Сир Сибиир Ийэҕэ эмиэ диэлийэн кэлэн тарҕаммыт.
 Ол маннык хабааннаах буолбут.

Туруу айаҥҥа Сир ийэ Күн сылааһыгар сыраллан иттэр буолан Илин хайысхаттан Күн тахсан арҕаа тиийэн киирэн, Туруу айан майгытын икки аҥыы араарар.

Сир Ийэ курдуур ортотунан барар дьурааннан арахсан үөһээ өрүтэ – Хоту тус диэн буолар.
 
Ийэ сир туруу бараан алын өрүтэ - Соҕуруу тус диэн буолар.
 Икки аҥыы арахсыы.

Күн тахсан айаннаан арҕаа тиийэн киирэр дьураата Илин уонна Арҕаа тус хайысхалара буолбуттар.

Ытык Кэриэс туһаайыылара баар буолбуттар.
 Кэриэстии түһэр тус хайысхаларын туһаайыылара баар буолааттарын кытары Аар Кудук мас салаалара ону батыһан сиргэ кэлэн түспүттэр.

Сиргэ кэлэн түстүлэр да, кэриэстии түһэр буолан кэрэтийэ, сиргэ түһэн сириэдийэ сатаан барбыттар.
 Кэрэ уонна сирсии диэннэр баар буолбуттар.

Илин-арҕаа барар Күн уонна Yргэл хаамыыларын тутуһар дьураа Сир Сибиир Ийэни икки аҥыы араарбыт.
 
Туруу айаҥҥа хотуулаах уонна туруулаах туһаайыы - Хоту эҥээр диэн буолбут.
 
Туруу айаҥҥа алын диэкки арахпыт хотторуулаах соҕоон туһаайыы - Соҕуруу эҥээр диэн буолбут.

Сир Хотугу өрүтүгэр булуустаах.
 Мууһунан көрөн турар байҕал.
 Бу булуус Сир туруу оройо буолар.
 Былыргыта Ур Аартык диэн ааттааҕа үһү.
 Ол аата Атыыр аартык диэн.
 Билигин Арктика диэн буола сылдьар.
 Нууччалыыта.

Сир Соҕуруу өрүтүгэр эмиэ булуустаах.
 Мууһунан көрөн турар дойду.
 Сир иккис оройо.
 Онон былыр Хос орой диэн буолара.
 Соҕуруу диэн өйдөбүл бу мантан тахсар.
 Хос орой диэни утары аах.

Хос - Сох.
 Орой - уруу.
 Сир Сибиир икки булуус оройун уруурҕаһыыта.
 Улахан уустук буолбатах.
 Киһи көрдө да билэр.

Хос орой эмиэ сир аартыга буолар.
 Былыргы аата - Антах аартык диэн.
 Билигин даҕаны тутта сылдьаллар.
 Антарктика дииллэр.

Сир булууһа - полюс диэн буола сылдьар.
 
Сир диэнэ - шар диэн буола сылдьар.

Чэ, итинник.
 Yлтү хааһылаан баран сылдьаллар.
 Ону сырсан быһаара сатыыр наада суох.
 Төрүт быһыы - төрүтүгэр, бас-атах быһыы - бас-атаҕар хаала туруоҕа.
 Сахабытыгар төннөбүт.

Ур уонна Аан тустар.

Хоту өрүт уонна соҕуруу өрүт.
 Хоту дойду уонна соҕуруу дойду диэн баар буолбуттар.

Сир Сибиир хоту өрүтэ - Атыыр имнээх буолбут.
 Соҕуруу өрүтэ - тыһы имнэммит.
 Онтон бэттэх тыһы уонна атыыр имнэр арахсаннар сир тардыыта диэн үөскээбит.
 
Нууччалыыта притяжение, магнетизм диэн.
 Компас тэрил үлэтэ итиннэ олоҕурар.
 
Им уоттара сирсэн-талсан арахсыыларын дьайыыта сир тардыытын оҥорор.
 Нууччалыыта - гравитация диэн.
 Хотуну-соҕурууну тыһы уонна атыыр имнэр сирсиилэринэн быһаарар тэрил баар буолар.
 Аата компас диэн.

Көтөр-сүүрэр кынаттаах аймаҕа атыыр уонна тыһы им уоттарын тардыылара уларыйыытынан, дьыл кэмин сиэринэн хоту-соҕуруу төттөрү-таары көтөн көһөллөр.
 Ол быһыы көтөргө үчүгэйдик көстөр.

Саас буолла да хоту тардыы күүһүрэр.
 Муус сайар.
 Сайдыы буолар.
 Сайын кэлэр.
 Ол иһин тардыыта күүһүрэр.
 
Хоту эҥээр Ур эҥээр буоларын быһыытынан атыырҕааһын, ууһааһын быатын биэрэр.
 Сүүл түһэр.
 Көтөр иссэр аймалҕанынан аан дойду аймана түһэр.
 Киһи эмиэ сааскытыйар.
 Сүүлүргүүр тымыра тардар.
 Эһэ эмиэ.
 Хоту дойду ирэн сайар.
 Сайын кэлэн саҥа сайдыы буолар.
 
Күһүн күһэйдэҕинэ көтөр-сүүрэр күрэнэр.
 Соҕуруу хоро сиригэр сайын буолар.
 Тыһы имнээх соҕуруу тардыы күүһүрэр.
 Хоту кыһын кэлэр.
 Тардыыта мөлтүүр.
 Күһэйэрэ улаатар.
 Сайынын батыһан көтөр соҕуруу көтөн күрэнэр.
 Күһэйии күрэниини оҥорор.
 Ол иһин куһу Кус-хоро диэн ааттыыллар.
 Көтөр үксэ самаан сайыны сайыһан сырсар.
 Олоҕун усталаах туоратын хоту-соҕуруу орох тэбэн айаннаан барыырын иһин.
 Ону киһи барыта билэр-көрөр.

Тыһы уонна атыыр имнэр арахсыылара тус хайысхаларыгар итинниктээх.
 Итинтэн тахсар атыыр сэбин уонна тыһы сэптэрин айылҕаларынан быһыылара.
 
Атыыр сэбэ имин быһыытынан - Хоту хайысхаҕа сөп түбэһэр.
 Тыһы сэбэ имин быһыытынан - соҕуруу хайысхаҕа сөп түбэһэр.

Хоту өрүт хотуулаах, туруулаах.
 Yөһэ сытар өрүт буолар.
 Соҕуруу алын өрүт буолар.

Ол иһин Атыыр үөһэ, тыһы аллараа буолар айылҕаланар.


Сир Сибиир Ийэ Туруу уонна Бараан айана эмиэ ити тус хайысхаларын кытары ситимнээх.

Сир туруу айана маннык көстүүлээх.
 Кырыы үөрэҕинэн көрдөрөбүт.

				
Туруу бараан ыйаахтаах майгыларыттан тахсыбыт Ур уонна Аан диэн (Атыыр уонна тыһы төрдө.
) быһыылар үөскээбит төрүөттэрэ ити сылдьар.

Ураанхай диэн өйдөбүл төрдө бу сылдьар.
 Өйдүүр эндэппэккэ көрүөҕэ.
 Өйдөөбөт киһиэхэ өйдөтөн да туһа суох.

Ур – тус.

Сир хоту эҥээрэ - Ур диэнинэн бэлиэтэнэр.
 Ур – Эр.
 Бу икки өйдөбүллэр эр-биир өйдөбүллэр.
 
Эр киһи эҥээрэ - Ур буолар.
 
Эр киһи оҕо оҥорор үөскэҕин аата - Уллурук диэн буолар.
 Атыыр оҕо оҥорор сэбэ да оннук.
 Ур сиэринэн.
 Ур хайаан да үс муннуктаах буолар.
 Ураһа курдук.
 Ураһа үс муннуктаах ол иһин ураһа диэн буолар.




				  Ур.


Ур - туох барыта үһүстээх, туох ханнык үһүстээх диэн өс хоһоонун үөскэппит.

Онон атыыр имин быһыыта барыта үс муннуктаах, үс өрүттээх буолар.

Хоту сиргэ олохтоох биис уустара Ур уустар диэн ааттаммыттар.
 (Триединый отцовский род диэн нууччалыыта.
)
Сир Хоту өрүтүгэр - атыыр эттик элбэх.
 Хотуулаах.
 Киһи ол айылҕатыгар сөп түбэһэр олоҕу тэринэр.
 Ханна да барбат.

Ур уустар Эр киһи - аҕа баһылааһынынан салайтаран олохторун тэриммиттэр.

Олох тэрээһинин быһаарыытыгар Ур уустарга - эр киһи ыал аҕата - Тойон.

Эр киһи ойох ылар.
 Дьахтар эр ылар буолбатах.
 Дьахтар эргэ барар.
 Дьахтар эрин аатын ылан эр киһиэхэ сыстан ыал буолар.
 Ыал оҕолоро аҕаларын аатын, араспаанньатын сүгэллэр, төрөөбүт оҕолор омуктара аҕаларын омугунан барар.

Киһи удьуора аҕатын өттүнэн эр киһиннэн ааҕыллар.
 Аҕа ууһа диэн буолар.
 Ийэ ууһунан буолбат.

Холобур.
 Аҕата, эһэтэ, хос эһэтэ, өбүгэ эһэлэрэ.
 Оннук бара турар.
 Хаан удьуора аҕатыттан оҕотугар уларыйбакка бэриллэн иһэр ойуулаах эттиктээх.
 Онно удьуор ойуута сурулла сылдьар.
 
Ол эттик аата - хаан дьоното диэн.
 Дьон, дьонум диэн тыл ити удьуордуур эттиктэн үөскээбит.
 Ону ыйар.
 
Хаан дьоно эттигэ – уон  салаа арахсыылаах араастаһыылаах буолар.
 Дьуона диэн ааттанар.
 Уонунан барарын иһин.
 Дьуона диэн сахалыы киһи аата итини этэр.
 Аҕа өрүтүнэн.
 
Эр киһи - биэс салаата, дьахтар-аймах - биэс салаата.
 Уон тарбах – тэгилин ахсаанын тутуһар.

Уоннуу ахсаанынан арахсан араастаһыы - отуору биэрэр.
 Ол аата уону үс төгүл ылаҕын.
 Оччоҕо - отут буолар.
 Ол аата отуор тарҕаныы буолар.
 Киһи-аймах үс аҥыы арааска арахсыыта үөскүүр.

Ити уоннуу салааннан хаан дьоното сайдыыта сир үрдүгэр киһи-аймах араастаһыытын биэрэр.
 Киһи-аймах араастаһыыта -  нууччалыы раса диэн өйдөбүлү биэрэр.

Yрүҥ-хара, бороҥ диэннэргэ арахсар.
 Биһиги бороҥ ураанхайдарбыт.

Олох сиэригэр эр киһи - ыал аҕата туох баар эппиэти былааһы сүгэр.
 Аҕа баһылааһыннаах олох бүрүүккүүр.
 
Нууччалыыта патриархат диэн буолар.

Хоту эҥээргэ олорор Ур уустар сүрүн дьарыктара - сүөһү көрүү уонна булт буолар.

Хоту эҥээргэ үүнэр үүнээйи татым.
 Онон сүөһү-ас ииттэн тыыннаах буолар ньыма баһыйар.
 Хотугу дьон эти сииллэр.
 Эт-балык аһылыктаахтар.
 Нууччалыыта гурман диэн буолаллар, быһыылаах.

Былыр хотугу эҥээргэ тэриллибит аҕа ууһунан олорор олох сиэрэ уонна дьаһаныыта - Ур Аар тус диэн ааттана сылдьыбыта үһү.

Аан – тус.

Оттон сир соҕуруу эҥээрин им бэлиэтэ - Аан диэн буолбут.
 Тыһы им-бэлиэтэ.
 Тыһы сэбин быһыыта түөрт муннуктаах.
 Аан сиэринэн буолар.
 Аһаҕас хайаҕастаах - киирэр-тахсар ааннаах буолар.

Аан-уустар - Анус диэн таҥаралаахтар.
 Онтон тардан Январь диэн ыйдаахтар.
 Онно саҥа дьылы ылаллар.
 Дьылларын ааҕан саҕалыыллар.
 Билигин эмиэ оннук.
 
Сахаларга урут саҥа дьылларын ыһыахтаан сайын күн оройугар көрсөр этилэр.
 Онтон Аан-уустары үтүктэн кыһын дьыл оройугар саҥа дьылларын көрсөр буолбуттара.


Аан куруук түөрт муннуктаах, түөрт өрүттээх буолар.
 Бу көстөр аан ийэ дойду тыһы имнээх ол иһин аан диэн сыһыарыылаах буолар.
 
Тыһы быһыы бу дойдуга аан бастаан көстөр.
 Ур быһыы Суох эйгэтиттэн Баар буолар быһыыны аан дойдуга анараа дойдуттан аҕалар.
 Аан диэн аһаҕаһы булан киллэрдэҕинэ биирдэ бу орто дойдуга туох эмит баар буолан үөскүүр.
 Түөрт өрүттэннэҕинэ орто дойдуга үөрдүйэн үөрдүһэ сылдьар кыахтанар.









Аан.


Онтон ураты майгы суох.
 Ур майгы бу орто дойдуга ааны булбатаҕына бэйэтэ баар буолар кыаҕа суох.



Ур – аан.

Аатырар-суолурар уран майгы.
 Сэттэттэн турар.
 Сэтэрээһини биэрэр.
 Бу көстөр дойду сүрүн ытык майгыта.
 Кинилэр үстэр.
 
3 – 9 – 7.

Балартан биирдэстэрэ.


Соҕуруу эҥээргэ олорор биис уустара – Аан-уустар диэн ааттаммыттар.

Сир соҕуруу өрүтүгэр тыһы им уотун эттигэ элбэхтик мустар.
 Атыыр имсэтэ мөлтөх.
 Ол иһин тыһы баһылыыр.
 Айылҕатын тутуһан.

Соҕуруу биис уустарыгар - Ийэ ууһунан олоруу сиэрэ тэнийбит.
 Нууччалыыта матриархат диэн.
 Ийэ иилиир-саҕалыыр.
 Ити тобоҕо билиҥҥэ диэри баар.

Ийэ ууһунан дьаһанан олоруу сүрүн быһыылара биллэр.
 Кэпсээҥҥэ сэһэҥҥэ элбэх.
 
Кинилэр дьахтар уонна эр киһи диэн тус-туспа олороллор.
 Сиринэн, үүнээйиннэн дьарыктаналлара.
 
Yөрдэрин үлэһит илии холунан ааҕан уонтан итэҕэһэ суох киһилээх үөрүнэн ийэлэрин тулалаан сылдьаллара.
 Ол иһин холуонньаннан олоруу диэн билиҥҥэ диэри баар быһыы.
 Хол - уон.
 Yлэһит илии уоҥҥа холоммута.
 
Yөрдээһин ахсаанын биэриитэ.
 Син биир, хоруолук, дьабарааскы, таарбаҕан кыыллар курдук.
 Ийэлэрин оҕолоро уонна сиэннэрэ буолан кырдьаҕас ийэлэрэ салайара.

Ыалынан олоруу суох этэ.
 Оҕолор билэллэрэ - ийэлэрэ.
 Оннук дьаһанан сиэрдэнэн олорууну - ийэ ууһунан олоруу диэн ааттанара үһү.

Холобур.
 
Ыһыыттар диэн биис уустара бааллар.
 Нууччалыы еврей диэн омуктар.
 Сахалыы былыргы аата ыһыыт диэн.
 
Бу ыһыыт биистэрэ сүрүн киһиннэн аҕаларын билиммэттэр.
 Ийэлэрин билинэллэр.
 
Омуктарын уонна хааннарын ааҕыытын ийэлэринэн бараллар.
 
Араспаанньаларын ийэлэрин киэнин ылаллар.
 Ити Ийэ ууһунан олоро сылдьыбыт быһыы тобохторо.

Соҕуруу үүнээйи ас бэркэ үүнэр.
 Ону хомуйан, үүнээйи үүннэрэн тыыннаах буолар дьарыктаахтар.
 Yүнээйи аһын уонна балыгы, үөнү-күрдьэҕэни сииллэр.
 Эти сиэбэттэр.
 Онон вегетарианец диэн буолаллар.

Ийэ ууһунан соҕуруу эҥээргэ тэриллэ сылдьыбыт олох сиэрэ – Аан-тус диэн буола сылдьыбыта үһү.
 
Нууччалыыта - античный мир, диэн.
 Омуктуу Antic дииллэр быһыылаах.
 Маны үөрэтии бөҕө буолаллар.
 Онон киһи барыта билэр.


Сир ийэ үрдүгэр маннык хайысха тустарынан арахсан олоруу баар буола сылдьыбыта үһү.
 Сах үйэтин саҕана.
 
Халлааҥҥа Сэт уонна Хоро Айыылар өрүттэрэ.
 Сиргэ Ур уонна Аан тустар арахсыылара.

Ур уонна Аан тустар үөскүөхтэриттэн тыһы олох сиэрдэрэ уонна үгэстэрэ үөскээн олоҕуран барбыттар.

Эр киһи уҥа өттүнэн тимэхтэнэр, дьахтар хаҥас өртүнэн тимэхтэнэр.

Ур өрүтэ тигэригэр иннэни ис өрүтүгэр тардан тигэр, аан уустар бэйэлэриттэн тас өрүттэригэр анньан тигэллэр.

Ур өртө ахсаан ааҕарыгар Ылгын чыҥыйаттан саҕалыыр.
 Аан өртө Тойон Эрбэхтэн баттаан ааҕар.

Бэргэһэҕэ даҕаны көстөр.
 Саха төрүттээх өттө - үс муннуктаах ур сиэрин тутуһар бэргэһэлээх буолар.
 Татаар ыраахтааҕытын бэргэһэлэрин көр.
 Yс муннук.
 Ур ыйааҕын тутуһар.

Аан-уустар бэргэһэлэрэ, баһылыктара барыта үөһээ өрүтэ түөрт муннук, биитэр төгүрүк буолар.
 Египет тойотторун көр.
 
Аан-уустар саҥа дьылларын Ахсынньы икки Тохсунньу икки ардыларыгар көрсөллөр.

Ур-уустар Саҥа дьыллара Бэс ыйыгар Күн оройугар көрсөллөр.

Бастакы былыргы итэҕэлгэ киһи Күн Айыыга эрэ кириэс охсунар.
 Онтон уратыга кириэс охсуллубат.
 Киһи мэтириэтигэр кириэс охсуу кэлин үөдүйбүтэ.

Ур-уустар үс тарбахтарынан кириэс охсуналлар.
 Уҥаттан - хаҥас дайбыыллар.

Аан-уустар икки тарбахтарынан кириэс охсуналлар.
 Хаҥастан уҥа дайбаналлар.

Нууччалар бастаан Арассыыйа сиригэр кэлэн баран эмиэ икки тарбахтарын холбуу тутан кириэс охсунар итэҕэллээхтэр этэ.
 Ону кэлин уларыппыттара.
 Аан-уустан Ур-ууска кубулуйдубут диэннэр.
 Старовердар эҥин диэҥҥэ арахсыбыттара.
 Ити соторутааҕыта буолбут дьыала.

Ур-уустар суруктара уҥаттан хаҥас суруллан ааҕыллар этэ.
 Оннук суруктаахтара.

Аан-уустар суруктарын хаҥастан-уҥа гына тэриммиттэрэ.
 Ити сурук билигин баһылаан турар.
 Биһиги эмиэ хаҥастан-уҥа суруйар буолбуппут ыраатта.
 Бэйэбит сурукпутун умнан кэбиһэн бараммыт.

Бу маннык утары быһыылар дорҕоон бичигэр уонна тылга элбэхтик тарҕанан тураллар.
 Ол курдук манныктар бааллар.

Ур-уустар 27 дорҕоон бичиктээх буолаллар.
 Олортон 19 бичигэ бүтэй атыыр дорҕооннор.
 8 дорҕоон аһаҕас тыһы дорҕооннор.
 Онтон ордубат.

19 ахсаан Саар-уос ахсаана.
 Таҥара майгыта.
 Ол дорҕооҥҥо тутуһуллар.

Аан-уустар маны сэтэритэн элбэтэн дорҕоон бичигин 48 ахсааҥҥа тиэрдибиттэр.
 Ол түмүгэр дорҕоон бичигэ харыыта суох элбээбит.
 Хайа омук хайдах эт тыла былдьырылааҕынан.
 Эт тылын былдьырыта улахан омукка улахан буолар.
 Аһаҕас дорҕооннорго уонна чуолаан Р, ў, Ҕ, ¤ эҥин дорҕооннору кыайан саҥарбакка бүдүрүйэллэр.
 Тылларыгар эмиэ итинник.
 
Сайдыы саҕаланыыта илинтэн саҕаланар.
 Арҕаа тиийэн түмүктэнэр.
 Икки аҥыы хайдан хоту-соҕуруу араҕар.
 Сөҥөр.
 Тоҥор.

Хоту олорооччу Ур-уустар сир туруу айаннааһыныгар хоту аартыкка олорор буолан үөһээ таҥара ыйаахтара кинилэргэ бастаан түһэн саҕаланаллар.
 Онтон соҕуруу диэлийэн тиийэн сөҥөллөр.
 Орук буолан тарҕанан киирэр-тахсар аан көрдүү сатаан бараллар.

Аан аанньаллар.

Онно тыһы им ааннара бааллар.
 Киирэр-тахсар сирдэрэ.
 
Ити ааннары оҥорор тыһы имнээх эттиктэр - Аанньаллар диэн ааттаналлар.
 Кинилэр төп-төгүрүк буолаллар.
 Хас да аҥыы арахсаллар.
 
Аҕас эдьиийдэрин аата Эдьээн иэйэхсит диэн буолар.
 Эдьиий диэн мантан тахсар.
 Баар гынан аанынан киллэрэн- таһааран төрөтөөччү Ньэлбэй диэн буолар.
 Ити холобурга.
 Манна наара хас даҕаны.
 Дьахталлар билэллэрэ буолуо.
  
Ол аанньаллар баар ааннарынан таҥара ыйаахтара Айыыһыттанан киирдэхтэринэ Суох эйгэтиттэн – Баар эйгэтигэр кубулуйаллар.
 
Эттигирэн, эттэнэн-сииннэнэн баар буолан көстөн маҥхаһан кэлэллэр.
 Ол иһин Аан Маҥнай диэн буолар.
 
Салгыы сайдан харааран баар буолан үөскээн кэлэллэр.
 Онон Орук оҕото диэн үһүйээн баар.
 Былыр дьахтар-аймах оруктан оҕолонор майгыта баара кэпсээҥҥэ сылдьар.
 Сайдыы айанын көстүбэт сиэрэ итинник.

Ону тутуһан Ур-уустарга үөскээбит өйдөбүллэри Аан-уустар ыланнар бэйэлэрин киэнигэр кубулуталлар.
 Оннук кубулутар ньымалара элбэх.
 Олортон биирдэстэрэ - тылы утары уонна таҥнары тутуу.
 Утарытынан ааҕыы.
 Ону туһаныы.

Холобур.
 
Тыл диэн тылы ылан көрүөххэ.
 Ур уустарга - Тыл диэн буолар.
 Ону аан уустар ылан утары туталлар.
 Онтукалара Лыт, Лат диэн буолар.
 Утары аахтахха тыл, тал.
 Тылы тал.
 Талан, таҥан тылла тэрин, диэбит курдук буолар.
 
Мантан аан-уустар бастакы уонна сүрүн тылларын төрдө Лат-ыын тыла күөрэс гына түһэр.
 Лит-ература эҥин диэн.

Ыһыыт омуктар (дьэбириэйдэр) эмиэ итинник таҥынан талынан тыл оҥостубуттара.
 Иврит диэн ааттаах тылы.
 Билиҥҥэ диэри баар.

Латыын диэн хааннаах омук суох.
 Латыын диэн тыл аата.
 
Биһиги тылбыт аата Тат Аар тыла диэн буолар.
 Аар Тат таҥара биэриитэ.
 Татаар диэн омук суох.
 Татаар тыллаахтар – Ур-аҕа уустара.

Татаар тыллаах таба эппэтин, диэн өс хоһооно мантан тахсар.

Ол кэриэтэ аан-уустар - Латыын тылы тэриммиттэр.

Бу икки тыл өссө биир уратылаһыылаахтар.

Тат Аар - биэрбит тылыгар тыһы уонна атыыр ууһунан араарыы суох.
 Дьахтар даҕаны, эр киһи даҕаны туһаан ааттара биир.
 Тылларын тыһы тыл, атыыр тыл диэн араарбаттар.

Оттон Аан-уустар тылларын барытын икки аҥыы араараллар.
 Тыһы тыл.
 Атыыр тыл диэннэргэ.
 Тыһы тыл туспа саҥарыылаах этиилээх.
 Атыыр тыл туспа саҥарыылаах этиилээх.

Татаар диэн омуктар сыыһа ааттана сылдьаллар.
 Ону билэллэр.
 Дьиҥнээх ааттара булгаардар диэн буолаллар.
 Булгунньах дьоно диэн.
 Онтуларын тилиннэрэ сатыыллар даҕаны кыаллыбат быһыылаах.

Былыр саха бииһин уустара олорор майгыларынан үс аҥыы арахсаллара үһү.

Налыы алаар, алаас хайата суох сирдэргэ олорор дьон - Алааннар диэн буолаллара үһү.
 Итинник ааттаах биистэр билигин да бааллар.

Мырааннардаах, булгунньахтардаах, кургааннардаах сирдэргэ түһүүлэнэн олорор дьон - булгаардар диэн ааттаахтара үһү.
 Булгунньах дьонноро.
 Курганная цивилизация диэн нууччалыы ааттанар.

Туруу хайаларга түбүлэнэн олорор дьоннор - чучунаалар диэн ааттаналлара үһү.
 Чучунаа - чечня, диэн тыл биирдэр.
 Хайа дьоно диэн суолталаахтар.

Аан-уустарга өбүгэ хааннаах омук диэн суох.
 Ийэ ууһа өбүгэ хаанын оҥорбот.
 Абаҕа хааны оҥорор.
 
Ол аата биир эрэ хаантан тардан барыылаах ыраас хааны биэрбэт.
 Хантан баҕарар буоһаан уруулуу хааны эрэ оҥорор.
 Ыһыыттар курдук.
 Хаан хантан баҕарар буолуон сөп.
 Ийэ тыл эрэ кинилэри холбуур.

Ыһыыт диэн еврей омук аата.
 Ыһыыт диэни утары аах - тыһы, диэн тыл тахсар.
 
Тугу этэрий? 
Ыһыыттар ийэ ууһунан олорор тыһы имнээх биистэр буолалларын ыйар.
 Ол тыл уларыйан жид эҥин диэн буола сылдьар.

Итинник быһыы ахса суох элбэх.
 
Ити курдук Ур уонна аан уратылаһыыта үгүс уонна элбэх буола олоҕурбут.
 Ол быһыылар бу билиҥҥэ диэри бааллар.

Киһиэхэ үөрүйэх буолан иҥэн сылдьаллар.
 Ону киһи барыта билэр-көрөр.
 Туттар.
 Тутуһар.
 Буолуохтааҕын курдук көрөр.

Итинник арахсыылаах үгэстэр туохтан үөскээбиттэрин уонна олоҕурбуттарын билбэт.
 Ааххайбат.

Итинник үгэстэр үөскээбиттэрин төрдө ити Ур-уустарга - хотугу эҥээр дьонугар уонна Аан-уустарга - соҕуруу эҥээр дьонугар арахсыыттан саҕаламмыта.
 
Сир хотугу эҥээрэ - Ур Аар тус.
 
Сир соҕуруу эҥээрэ - Аан тус.
 
Итинник ааттанан арахсан тэриллэн дьаһаныы баар буола сылдьыбыта үһү.
 Атыыр уонна тыһы имнэр сир ньууругар арахсыыларынан.
 
Былыр Сах үйэтин кэмигэр.
 Сир үрдүгэр баар буолан үөскээн кэлбит саха бииһин уустарын маҥнайгы дьаһанан олорбут тэрээһиннэрэ ити буолар.
 Туох да атын тутул үөскүү илик кэмигэр.
 Онтон эҥин араас ураты сиэрдэр үөскээн олоҕурбуттар.

Хотугу Ур-уус уонна соҕурууҥҥу Аан-уус арахсыыта биир кэмҥэ холбоон ааттана сылдьыбыта.
 Ол холбуу ааттааһын өйдөбүл тыла - Тураан диэн этэ.
 Тураан дойдутугар ураанхай биистэрэ олорбуттара.
 Бу Тураан диэн ааты билигин даҕаны хасыһар киһи хайа эрэ омуктан киһи булуо эбитэ буолуо.
 Аҥаардас саха тылыгар эрэ баар буолбатаҕа буолуо.

Киһи барыта ур уонна аан арахсыытын билэр.
 Билбэт киһи санаатын уурдаҕына итини булан, билэн ылыаҕа.
 Уустук суох.
 
Дьон-сэргэ туттуутун-хаптыытын даҕаны одуулаан көрөн Аан-уус төрүттээҕин дуу, Ур-уус төрүттээҕин дуу эндэппэккэ быһаарыахха сөп.

Итинник арахсан дьаһаныы, сир үрдүгэр кэлэн үгэстэри, майгылары үөскэтэн олоҕурдубута билиҥҥэ диэри баар.
 Көстөр.

Кэлин Сах үйэтэ бүтэн Тоҥ үйэ кэлбитигэр, үйэ уларыйбытыгар итинник арахсыы суох буолбут.
 Булкуһуу, былаһыы буолбут.

Сэт уонна Хоро.

Хоро таҥара Сэт таҥараны туоратан дьайыытын куччаппыт.
 
Бэйэлэрин икки ардыгар былаас иһин охсуспуттар.
 Хоро таҥара Сэт таҥараны аҥаар хараҕын тоҕо дайбаан кэбиспит.
 Онтон эрэмсэрэн Сэт таҥара туораабыт.
 Тэйэн биэрбит.
 Сэт дьайыыта орто дойдуга уҕараабыт, намыраабыт.
 Аҥаар хараҕа Yргэл сулус буолан үрэллибит.
 Кэрдиллэн хас да сулус буола арахсыбыт.
 Онтон бэттэх Сэт таҥара орто дойдуга аҥаар эрэ хараҕынан дьайан турар.
 Онтон ыла сата сүтэн уҕараабыт.
 Икки харах тардыытыттан биирэ эрэ хаалан таас хайалар туос ама буолан хаалбыттар.
 Саталара биир эрэ өттүгэр аһарар.

Холобур.
 
Чокуур таас сатата биир эрэ өттүгэр аһарар.
 Атын өттүгэр аһарбат.
 Сэт таҥара аҥаар хараҕынан көрөн турар.
 Аҥаар хараҕын Хоро таҥара тоҕо охсон көрбөт буолбут.
 Онон биир өттүгэр сата кыайан ааспакка, суох буолан хаалбыт.
 Биир харах тардыыта суох буолбут.

Таас сатата уостан аҥаар эрэ өрүтэ хаалбыт.
 Таас сататын күүһүн аҥаара суох буолбут.
 Таас сатархайын аһарар күүһэ биир эрэ өрүтүн диэкки барар буолбут.
 
Ону нууччалар - полупроводник диэн ааттыыллар.
 Ол билиҥҥи көмпүүтэр, араадьыйа тэриллэригэр эҥин туһаналлар.

Сэт таҥара туоруу майгытыйбыт.
 Хоро таҥара орто дойдуну баһылаабыт.

Ол кэмнэргэ Аан тус сирин эҥээригэр Хоро биистэрэ үөһэттэн түспүттэр.
 Киһи-аймах эстибэтин диэн үөһэ таҥаралартан түһэриллибит дьоннор.
 Тоҥ үйэҕэ анаммыт хааннаах дьоннор.
 
Сах үйэтэ бүппүт - Тоҥ үйэ кэлбит.

Хаан уларыйыыта.

Хоролор түһэн кэлэн сири Сибиири баһылаан, хаан уларытан киирэн барбыттар.
 Онтон бэттэх Yс Саха бииһин уустарыгар - Yс Хоро хаан бииһин уустара эбиллэн Yс Саха уонна Yс Хоро хааннаах биис уустара баар буолан тэнийбиттэр.
 
Бу дьонуҥ бэйэлэрин төрүттэринэн Тымныы Дьыл оҕуһун ааҕаллар.
 Тоҕус Оҕус төрүттээхпит, диэн буолаллар.
 
Онтуларын тутан илдьэ сылдьаллар.
 Yөр ойохтоноллор.
 Элбэх ойохтоохтор.
 Сүөһү курдук.
 Сир үрдүгэр Хоро хаан баһылыырыгар баҕалаахтар.
 Хааннарын тарҕата сатыыллар.
 Саха хаанын симэлитэр баҕалаахтар.
 Ону ситистилэр диэххэ сөп.
 Саха хаанын тутан хаалбыт омук тарбахха баттанар аҕыйах.
 Хаалбата да диэххэ сөп.
 
Урут баар буола сылдьыбыт Саар-хаан уонна Сүҥ-хаан биистэрэ сир үрдүттэн иилии эстибиттэр.
 Сүҥ-хааннаах сүүнэлэр удьуордара биһиги ордон бу сылдьабыт.
 Ол туһунан кэпсээн, сэһэн үтүмэн үгүс.
 Баламат элбэх.

Ол кэмнэртэн Ур Аар тус уонна Аан тустар икки ардыларыгар булкуһуу баран сир Сибиир Ийэҕэ тус хайысхалара уларыйбыт.
 
Урукку Арҕаа тус хайысхата - билиҥҥи Хоту хайысхата буолбут.
 Урукку Хоту - Илин хайысха буолбуттара үһү.
 Уларыйыы 9 ахсаанынан буолбут.
 Аныгы өйдөбүлүнэн тус хайысхалара 90* кыраадыс сыҕарыйан биэрбит.
 Сир улаатан - сир тардар күүһэ күүһүрбүтэ үһү.

Сах үйэтэ бүтэн билиҥҥи Тоҥ үйэ кэлбитигэр Ур Аар тус уонна Аан тус диэн арахсыы сир үрдүгэр симэлийбит.
 Yһүйээннэр эрэ хаалбыттар.

Билигин туох барыта булкуһа.
 Киһи-сүөһү элбээн, үксээн, ахса суох үөскээн олох атын тутуллара туран кэлэн бу билиҥҥэ диэри олоробут.

Элбэх Ур-уустар уонна Аан-уустар үгэстэрэ симэлийдилэр.
 Булкустулар.
 Төрүт үгэстэр бу билиҥҥэ диэри олоххо бааллар.
 Биис уустарын олохторугар, туттууларыгар-хаптыыларыгар көстөллөр.
 Иҥэн сылдьаллар.
 Удьуордаан иһэллэр.
 Эккэ-хааҥҥа айылгы буолан иҥэн хаалбыттар.

Киһи үөскүөҕүттэн удьуордааһын баар.

Удьуордааһын киһи этигэр-сиинигэр 2/3 чааһын ылар.
 1/3 эрэ чааһа тыыннаах киһиэхэ төлкө быһыытынан бэриллиэн сөп.
 Былыргы сахалар инньэ диэн удьуордааһын ыйааҕар билиилээхтэр.
 Онон салайтараллар.

Тус хайысхаларын киһи-аймах удьуордааһыныгар дьайыыта итинниктээх.
 Төрдүгэр сытар быһыы.
 Ону этэн ааһыллыахтаах.

Сир үрдүгэр Сах үйэтин саҕана бу маннык тус хайысхалаах тэрээһининэн арахсан дьаһанан олорбуттар.
 Олох-дьаһах диэн онтон үөскээбит.
 Тус хайысхаларын хайыта анньан араарыытыттан.

- Киһи-аймах үөскээн кэлээт ханнык тэрээһини тутуһан олорбутай? – диэн ыйыттылар даҕаны хас биирдии саха киһитин хоруйа биир буолуохтаах.

- Ур Аар тус тэрээһининэн дьаһанан олорбута, - диэн хоруйдуохтаах.

Ур Аар тус кэнниттэн Ил тутула кэлбитэ.
 Онтон государство тутула диэн үөскээбитэ, диэн билэ сылдьыахтаах.

Государство диэн бу бэҕэһээ үөскээбитэ.
 Саха тутула буолбатах.
 Тоҥ биистэр тутуллара, диэхтээх.

Хас биирдии биис ууһа Ур-уус буоларын дуу, Аан-уус төрүттээҕин дуу билэ сылдьыахтаах.
 Онтон тахсыахтаах.
 Омук олорор тутуһар үгэстэрэ онтон тахсаллар.


Дьылҕа, төлкө, ыйаах, чаас.


Дьылҕа.


Төрүүр көҥүлэ диэн таҥара ыйааҕа баар.

Бу ис хоһооно тугуй?
Саха билиитинэн оҕо кута үөһээ айыылартан кэлэн Эр киһиэхэ түһэр.
 Уу дьулайынан киирэр үһү, диэн баар.
 Эр киһи атыыр буоларын быһыытынан оҕо кутун куруук ыы сылдьар.
 
Эр киһиэхэ оҕону үөскэтэр уллурук диэн оҥоһуллар.
 74 хонук эргиирдээх үөскээһиннээх.
 Уллурук ситтэҕинэ эр киһи халаабыһыттан имэҥэр сууланан дьахтардыын сылдьыһыы түмүгэр дьахтарга бэриллэр.

Дьахтарга ыйга биирдэ этигэр-сиинигэр аһай диэн үөскэх сымыыт оҥоһуллан ситэр.
 Бу аһай Ый хаамыытынан салайтаран ситэр.
 Ол кэмҥэ эр киһи уллуруга киирэн аһайы буоһатар.

Аһай бу уллурук тутулун ылан, ону тутуһан улаатыннаран барар.
 Аһытыы курдук.
 Аһай бэйэтэ оҕо этин-сиинин тутулун үөскэппэт.
 Киниэхэ тастан киирэр уллурук куттаах тутула наада.
 Ону көрдүүр.

Эр киһи уллуруга аһытылаах аһайа суох бэйэтэ атыннык бу сиргэ улаатан оҕо буолар кыаҕа суох.

Онон эр да киһи дьахтар даҕаны оҕону үөскэтиигэ, буоһааһыҥҥа бэйэ-бэйэлэрин ситэрсэн биэрэр аналлаахтар.
 Бэйэ-бэйэлэриттэн тутулуктаахтар.

Манна көстө сылдьар.
 Эр киһи удьуорун тутулун дьахтар бэйэтин иһигэр иитэн сайыннаран таһаарар.
 Эр киһи удьуорун тутулун салгыыр.

Ол иһин сахаларга ойоҕо, оҕолоро барылара аҕаларын аатынан, араспаанньатынан, омугунан бараллар.
 Удьуору ааҕыы эмиэ аҕа ууһунан барар.
 
Дьахтар эрин удьуорун салҕааччы, хаан суурайан уларытааччы эрэ буолар.

Ыалы эр киһи, ыал аҕата баһылыыра бу удьуор үөрэҕиттэн тахсан кэлэр.
 Маны былыр-былыргыттан сахалар тулхадыппакка тутуһан иһэллэр.
 Билиҥҥэ диэри.
 Киһи барыта билэр дьыалата.
 Төрдүн биллиннэр диэн этиллэр.

Удьуор үөрэҕин сис майгыта киһи, ыал дьаһанан олоруутун төрүт уонна тутаах сиэрэ итинниктээх.
 Олоххо дьаһанан олоруу сиэрдэрэ мантан тахсан бараллар.

Өссө манна дьэҥкэтик көстөр.


Кут тардыылара.


Оҕо кута улуу куйаарга баар таҥаралартан кэлэн түһэр.
 Төрүөхтээх оҕо кута хайа баҕарар айыыттан тардыылаах буолуон сөп.

Холобур.
 
Улуу Суорун таҥараттан тардыылаах куттаах оҕо ойуун, ойууһут, алгысчыт эҥин идэлээх буолуон сөп, диэн баар.

Тоҥ Суорунтан, Хара Суорунтан тардыылаах куттаах оҕо Уус эҥин буолуон сөп.
 Тимир уустарын таҥаралара буолаллар.


Таарыйа сэһэн.


Таймачыын дуу, Түмэлдьин дуу диэн киһи баара үһү былыр.
 Көхсү диэн ойууннааҕа үһү.
 
Кута хантан тардыылааҕын билээри Таймачыын Көхсү ойууну кыырдарбыт.
 Ону Көхсү ойуун хас да төгүллээн кыыран билбитэ үһү:
- Эн кутуҥ тардыыта Добун халлаан ахсыс хаттаҕаһын арҕаа халлааныгар олохтоох Чыҥыс-хаан айыы таҥараттан тардыылаах эбит.
 Кутуҥ орто дойдуга биирдэ эрэ төрөөн ааһыыһы.

- Оҥорор дьыалаҥ-куолуҥ быһыыҥ-майгыҥ тоҕус үйэ туххары толомон сурахтаныыһы.
 Yйэлэр үүйүүлэригэр барыыһы.
 Орто дойдуга Чыҥыс-хаан таҥара ыйааҕын түһэрэн оҥоро-тута кэлбиккин.

- Онон эрэй-буруй чарааһына төрөөн түспүт кутуҥ тардыытынан Чыҥыс-хаан диэн ааты ылаҥҥын иҥэринииһиккин, диэбит.

Онтон бэттэх Таймачыын диэн аата уларыйан Добун маҥан халлаан ахсыс хаттаҕаһын арҕаа халлааныгар олохтоох саха сүдү таҥаратын аатын ылынан билиҥҥэ диэри аан дойдуга биллэр, уос номоҕор сылдьар Чыҥыс-хаан Улуу Ил тутулун олохтообут, киһи-аймах олоҕун тутулун уларыппыт киһи баар буола сылдьыбыт.

Оҕо кута хантан тардыыланан кэлэн удьуорга түһэрэ - бэйэтин үтүө көҥүлэ.
 Киһи муҥнаахтан тутулуга суох.

Төрүүр көҥүлэ диэн итини ааттыыллар.
 
Yөскүүр оҕо кута биһигиттэн тутулуга суох.
 Биэрэллэрин биэрэллэр.
 Күүскүнэн ылбаккын.
 Кыаҕыҥ суох.

Оҕо кута хайа баҕарар эр киһиэхэ түһээт да аҕа ууһун удьуорун салааларын тутуһан үөскээн барар.
 
Кут удьуордаабат.
 Кут удьуорга түһэр.
 Хайа айыыттан баҕарар тардыыланан кэлэн түһэр.

Эт-сиин, быһыы-майгы, айылгылар  удьуордууллар.
 Аҕаттан оҕоҕо бэриллэн удьуордаан баран иһэллэр.
 Майгыннаһаллар.
 Үкчүлэһэллэр.

Кут куйаартан тардыыта уонна киһи удьуордааһына иккиэн алтыһан Дьылҕа диэни оҥороллор.

Ол хааҥҥар баар Дьоно диэн эттиккэ ойууланан түһэ сылдьар.
 
Дьоҥҥуттан удьуордаан иһэр быһыы-майгы, олорор олоҕуҥ анала быһыыта, дьолуҥ-соргуҥ, дьоҕуруҥ-талааныҥ, ыарыыҥ-сүтүүҥ, иэһиҥ-төлөбүрүҥ, сэтиҥ-сэлээниҥ - барыта ол хаан дьоното диэн удьуор ойуутугар сурулла сылдьар.
 
Ону киһи тумнубат.
 Ол суруктан тахсыбат.
 Олоҕуҥ сүрүн өрүттэрэ үөһэттэн суруллан, удьуордаан бэриллэн кэлэллэр.
 Ол иһин сахалар киһи төрөөн түстэҕинэ удьуора, дьылҕата киһи улаханын ылар, диэн этэллэр.

Хас биирдии тыыннаах киһи Ылҕааһын ыйааҕар бас бэринэр.
 
Этэ-хаана оннук оҥоһуулаах.
 Ылҕааһын ыйааҕын кыайан тулуйбат киһи бу дойдуга кыайан турбат.

Орто дойду, дьыл кыһарҕыннарын, олох ахсаабат кыһалҕаларын уйар, тулуйар, кыайар-хотор киһи ол тыыннаах хаалыахтаах.
 Ылҕааһын ыйааҕа үчүгэйтэн-үчүгэйи, кыахтаахтан кыахтааҕы хаалларар аналлаах.
 
Эт-сиин удьуордаан бэриллэн иһиитэ, бу төрөөһүҥҥэр баар дьоно ойуу суруга, ылҕааһын ыйааҕын тулуйуута, уйуута, кыаҕа-күүһэ, оҥоһуута-тутуута барыта кэлимсэ киирэн туран - Дьылҕа диэн сүдү быһыыга бэринэллэр.

Дьылҕа киһиэхэ хайдах көстөрүй? Киһи этигэр-сиинигэр ханна баарый?
Дьылҕа быата.


Судургу баҕайытык көстөр.
 Дьылҕаны бэйэтин киһи кыайан көрбөт.
 Киһиэхэ көстүбэт быһыы буолар.

Дьылҕа быалаах.
 Бу быата көстүбэт суруктаах.
 Дьоно ойуутун суругун тутуһар.
 Ол сурук быһыытынан, эт-сиин сайдар туругунан салайтаран бу быа киһи этигэр-сиинигэр сылдьар.

Дьылҕа быата киһи этигэр-сиинигэр иилии-саҕалыы баар.
 Аан чаҕаан тымырҕалын тиһигин (нервная система), иҥиир ситиини, былчыҥ была утумнарын, сындааһын иҥиирдэри кытары бииргэ уонна сэргэ сылдьар быа утахтар – дьылҕа быата диэн ааттаналлар.

Иҥиир уонна была тиһигэр Дьылҕа быата сүрүн уонна тыын суолталаахтара буолар.
 Туох баар эт-сиин, эт-хаан ааттаахтарын үлэтин хамнаһын барытын боһойон, бугуйан, көҥүллээн, босхолоон, ыһыктан биэрээччи – дьылҕа быата буолар.

Холобур.
 
Киһи үчүгэйдик аһаан-сиэн сынньанан уойар.
 Эт тутар.
 Сыатыйар.
 Хаһаланар.
 Модьуруур.
 Сонуур.
 Улаатар.
 Оччоҕуна Дьылҕа быата эти-сиини ыһыкта түһэр.

Киһи аһылыга-силигэ мөлтөх, күүстээх үлэҕэ сылдьар буоллаҕына - дьүдэйэр.
 Ырар.
 Синньиир.
 Куччуур.
 
Оччоҕуна Дьылҕа быата иҥиир ситииннэн куччатан ырбытын саҕаны ситиһиннэрэн биэрэр.
 Оннук ситиһиннэрэрин иһин иҥиир ситии диэн ааттанар.

Өлөөрү сытар киһи эмиэ иҥиир ситиитин таттарар.
 Ол аата дьылҕа быата тардар.
 Инньэ гынна да киһи өлөр.
 Кута көтөн айанныы турар.

Сүөһүнү да киһини да эттээбит киһи ити дьылҕа быата диэн ааттанар быаны хараҕынан көрөр.
 Илиитинэн тутар.
 Айаҕынан ыстыыр.
 
Аан чаҕаан чааҕа, чаадай, чиччик диэн тымырҕаллардаах уонна атын иҥиир, силгэ көрүҥнэрин кытары сэргэ сылдьар буолан киһи арааран көрүө суоҕун сөп.
 Билэр киһи чопчу көрөр.
 Дьылҕа быатын туһунан итинник.

Дьылҕа быата көҥүллээбэт буоллаҕына, дьылҕа быатыгар суруллубатах буоллаҕына - күүскүнэн ылбаккын.
 Ол аата биэрбэт.
 Күүһүлэһэн туһа суох.

Киһи дьылҕата - Дьылҕа-хаан диэн айыы таҥараттан тардыылаах.
 
Дьылҕа-хаан - айыы таҥара  Дьурантай диэн суруксуттаах үһү.
 Дьылҕа-хаан дьылҕалаан биэрбитин дьылҕа быатыгар дьураа суругу түһэрэн иһэрэ үһү.
 (Эт-хаан суруга дьураа сурук диэнинэн ойуу курдук түһэриллэн суруллар үһү.
 Бичик сурук буолбатах.
 Айылҕа суругун көрүҥэ.
)
Бу дьураа суругу былыргы ичээттэр уонна ойууттар, билгэһиттэр ааҕаллара үһү.
 Киһи дьылҕатын быатын суругун эҥкилэ суох көрөн олорон ааҕан биэрэллэрэ үһү, диэн баар.

Омос көрдөххө киһи дьылҕа быатыгар туох суруллубутунан эрэ туораабакка олоҕун олорор курдук.
 Бэйэтигэр көҥүл үөһэттэн бэриллибэтэх курдук.

 Дьылҕа, эмиэ, удьуор курдук.
 Киһи олоҕор 2/3 ылар.
 Удьуор эмиэ итинник.


Төлкө.


Онтон ордон хаалбыт 1/3 чааһа төрөөн сылдьар киһиэхэ үөһэттэн көҥүллээн - Төлкө диэн ааттаан киһиэхэ үрдүк таҥаралар биэрэллэрэ үһү.

Биллэн турар, киһиэхэ барытыгар итиччэ төлкөнү биэрбэттэр.
 Сорох киһиэхэ төлкө көҥүлэ кыра, сороххо арыый да улахан.
 Сороххо олох да суох.
 Дьылҕа тугу этэринэн олорор быһыыны биэриилэрэ бэйэлэрин дьыалалара.
 Биһиги онно тойоргуур кыахпыт суох.
 Биһигиттэн таһынан дьыала.

Дьылҕа этиититтэн уонна ыйыытыттан төлө түһэн, төлө көтөн, эбэтэр дьылҕа быатын төлөрүтэ түһэн, кутуҥ-сүрүҥ төлөнүрэн бэйэҥ олоххун бэйэҥ баҕаҕынан, күүскүнэн, сатабылгынан, өйгүнэн-санааҕынан көҥүллүк оҥостон олорор кыах бэриллиитэ - Төлкө диэн ааттанар.

Дьылҕа ыйыытын төлө көтөн, төлө түһэн бэйэҥ көҥүл ылан дьылҕа суолуттан туоруу түһүү аата - Төлкө диэн буолар.
 
Дьылҕаны төлөрүтэн, чөллөрүтэн кэҥэтии эмиэ бу төлкө диэҥҥэ киирэр.

Дьылҕаттан төлкөнү көрдөһүү төлөбүрдээх да буолара үһү.
 
Хатан дьылҕаларын төлөрүтээри былыр үрдүк айыыларга киһиннэн да, сүөһүннэн да идэмэр туттан, толук биэрэн муҥнаналлара үһү.

Ол туһунан үһүйээн элбэх.
 Ааҕар эрэ барыта билэр.

Төлкө көрдөһүүлээх, көрдөөһүннээх, оҥостунуулаах- туттунуулаах буолара чопчу уонна чуолкай.

Бу дойдуга таптаабытынан сылдьар аҕыйах ини.
 Дьылҕаттан ханна да куоппаккын.

Холобур.
 
Ойуун буолар дьылҕата суох киһи ойуунумсуйа сатаан чугастааҕы дьонун толук тутта-тутта киирэ сатыырын киһи барыта истэр-билэр.
 Киириэ суохтаах сиригэр киирэ сатыыр.
 Дьылҕатын, ыйааҕын күрүөһүлүүр.
 Бэйэтин кыаҕын, быһыытын-майгытын билиммэт даан акаары ханна барыай? Баар буоллаҕа дии.

Дьылҕа-төлкө туһунан кылгастык итинник.
 Биһиги бас билэр быһыыларбыт буолбатах.
 Өйдөнөр гына туһумурданна да – бүттэ.
 Атынын ааҕар киһи бэйэтэ билиэҕэ.
 Сабаҕалыаҕа.


Ыйаах.


Киһи бу орто дойдуга ыйаах биэрдэҕинэ төрүүр.
 Туох баар үгүс таҥара ыйаахтара барылара Ый нөҥүө ааһан сир ньууругар түһэллэр.
 
Онон Ыйааҕы Ый биэрэр.
 Ыйаах диэн – Ыйы-аах диэн ис хоһоонноох өйдөбүл.
 
Ый халлааҥҥа баар.
 Киһи ону бары көрөр.
 Ый саҥа төрөөн тахсар.
 Хонуктан-хонук улаатар.
 Туолар.
 Тэргэн Ый буолар.
 Онтон уҥаттан - хаҥас өттүн диэкки кэлтэйэн куччуур.
 Онтон сүтэн көстүбэт буолар.
 Ый быыһа буолар.
 Ыйааҕа суох күннэр диэн ааттаналлар.

Ый киһи олоҕун усталаах туоратыгар тугу барытын ыйа-кэрдэ сылдьар.
 Тыыннаах олох чэчириирин түүнү-күнү быһа көрө истэ турар таҥара буолар.

Ый сүрэх тэбэрин оҥорор.
 Киһини тыыннарар.
 Этин-хаанын ситэрэр, оҥорор.
 Оҕо үөскүүр ыйааҕын биэрэр.
 Киһи-аймах ыйы ааҕан бу дойдуга олоҕун олорор.

Ый ааҕыыта ыйааҕы ааҕан билиини биэрэр.
 Ыйы ааҕыы билиҥҥи олоххо мөлтөөтө.
 Аныгы дьон ахсарбат буоллулар.
 Онон сүтэ быһыытыйда.
 
Ыйы ааҕыы оннугар нэдиэлэ диэн ааттаах тугу да эппэт күнү ааҕыы баһылаата.
 Ити быһыы былыргы ый хамыытын ааҕан олорууну солбуйда.
 Ыйы ааҕыы суох буолла.
 Бэл, сахалар күнү нэдиэлэннэн ааҕыыга оҕуннулар.
 Урукку курдук ый ыйааҕын ааҕыы суох буолла.
 
Олох ыйаах ааҕыыта хайдаҕа олох да суох буола умнулунна.
 Аныгы сахалар билбэттэр.
 Таах, кумаар курдук олохторун олороллор.

Хас биирдии киһи олоҕун олороругар, төлкөтүн түстэнэригэр үөһэттэн ыйаахтаах кэлэр.
 Ол ыйааҕа Ый нөҥүө ыанан, ыйыллан-кэрдиллэн аргыый аҕай, сыллаан-күннээн бэриллэр.

Ону аттаран билэн киһи бэйэтин ыйааҕын орто дойду олоҕор дьыл-күн барыытынан олоххо киллэрэр.
 Атын буолбатах.
 Ыйаах туолуута итинниктээх.
 Ону таба билии, ааҕан, өйдөөн, таайан, сэрэйэн билэн олоххо киллэрии хас биирдии киһи - олоҕун сыала уонна сүрүн соруга буолар.

Манна хас биирдии киһиэхэ ураты-ураты майгылар, ньымалар, быһыылар бааллар.
 Киһи киэнэ барыта биир буолбат.

Тугу барытын кэлим бииргэ көрөр киһи ыйааҕы чопчу ааҕар, тутуһар буолар.
 Олоҕор-дьаһаҕар араас кыһалҕаны, кыһарҕаны сөпкө таба тайанан быһаарар, туоруур, кыайар-хотор кыахтанар.

Оннук киһиэхэ барыта сөп, ортотунан тахсыһан иһэр быһыы тоҕооһор.
 Таба, сөпкө туттан олоруу баар буолар.

Киһи барыта олорор олоҕор итини ситиһээри сөпкө уонна таба олороору дьулуһар.
 Ол кыайтарбат.
 Онон, аныгы киһиэхэ дьоллоох киһи диэн ахсааннаах.

Кимтэн да ыйыт: Дьоллооххун дуо? - диэн.
 Биир да дьолун билинэр киһи суох буолуо.
 
Аныгы киһи барыта аан дойдуну кууһа сатыыр баҕалаах.
 Бараммат уонна хаммат баҕа, идэмэрдээх иҥсэ аныгы киһи иһигэр харыыта суох элбэх, бардам баһаам.

Ол бараммат баҕаттан, ыраланар ыраттан олоххо киирэрэ дуона суох кыра, сатала суох сатаҕай.
 
Бу сиргэ эн төрөөн түспүт удьуоргар туох көҥүллэнэрин, туох көҥүллэммэтин удьуоргун үөрэтэн билиэх тустааххын.
 Ол эн хараххын аһыаҕа.
 Тугу гынаргын этиэҕэ.
 Онно баар барыта.
 Атыны көрдөөмө.
 Токкоолоһума.
 Атын эйиэхэ суох.
 Бэриллибэтэх.

Бараммат баҕаны, баламат баһаам баҕарыыны, ымыылаах ымсыыны кытары туга да суох сылдьаргар тиийэҕин.
 Сылдьаҕын даҕаны.
 
Биэрбэт буолла да хайыаҥый? Күүскүнэн былдьаан ылар кыаҕыҥ суох.
 
Итинник киһи ыйааҕын билбэт.
 Кыаҕын билиммэт.
 Удьуорун үөрэппэт.
 Хайдах уонна кини таба уонна сатаан олоҕун олоруой?
Туох баарынан-суоҕунан, тиийиммэт-түгэммэт буолан сылдьаахтыа.
 Тугу туппута барыта тохто туруо.
 Туохха тиийбитэ сатаныа суоҕа.
 Табыллыбат буолуу аргыстаах, сатаммат буолуу салайааччылаах сылдьаахтыа.
 Киһи аһыныытыгар киириэ.
 
Ол туох аанньа буолуой? Аанньата суох.


Киһи сүрэҕин тэбиитэ, тыынар тыыныыта - Ый кэрдэр тэтимэ.
 Кэм-кэрдии хаамыытын айана.

Киһи кулгааҕар истэрэ, хараҕар көрөрө, өргөстөнөр өй - Ый ыйар тэтимэ.

Ити быһыылар бары халлаан ыйын хаамыытын кытары алтыһаллар.
 Ый хаамыытыгар сөп түбэһиэх тустаахтар.

Ону киһи билэ-көрө сылдьара ол улахан наадалаах.
 Табыгастаах.
 Томоонноох.

Этин-сиинин үлэтэ онтон тутулуктаах.
 Чэгиэн-доруобай буолара эмиэ.
 Барыта ыйааҕы билииттэн, ыйы ааҕыыттан.
 Ону тутуһан олорууттан.

Тугу да билбэккэ хайдах буоларынан олоруу - икки саар икки ардынан буолар.
 Табыллыа эрэ табыллымыа эрэ - биллибэт.

Оннук балламаай, эмиэ, олоруохха сөп.
 Олороллор даҕаны.
 Иннин сырдатынар киһи итинник олоххо баҕарбат.

Ыйы киһи хайдах ааҕарый?
Ыйы ааҕарга бэйэтэ туспа үөрэх баар этэ.
 Кырдьаҕастар бары ону билэр этилэр.
 Билигин да олору хомуйбут киһи, саатар, баһын-атаҕын тилиннэриэ этэ.

Холобурдары аҕалабын.

Кэргэн кэпсэтиитэ халлаан Ыйын саҥатыгар буолуохтаах.
 Саҥа төрөөбүт Ый уҥа диэккиттэн хаҥас диэкки кэлтэгэрэ улаатан туолуор диэри.
 Кэскиллээх кэпсэтии, саҥа быһыыны саҕалааһын барыта тахсыбыт ый саҥатыгар буолара ирдэнэр.

Былыр Ый эргэтигэр кэргэн кэпсэтэ кэлбит киһини дьиэ иһигэр киллэрбэттэр.
 Таһынан үүрэллэр.
 Ол хайаан да тутуһуллар.
 Оннук киһи дьолу буолбакка сору көрдүү сылдьар киһиннэн ааҕыллар.
 Оннукка хайа ыал кыыһын биэриэй? Биэрбэт.

Туох баар малааһыны, бастараампаны, урууну, үөрүүлээх-көтүүлээх быһыыны барытын үүммүт ый саҥатыгар болдьонор.

Ый эргэтигэр уонна ый быыһыгар малааһыны, урууну болдьооһун - хара аньыыга тэҥнээх.
 Yчүгэйи оҥоробут диэн куһаҕаны оҥостунуу тахсан сирэлийэн кэлэр.

Саҥа дьыала ый эргэтигэр саҕаланыллыбат.
 Саҥа дьыала ый саҥатыгар, толорутугар, эттээҕэр саҕаланар.
 Ый эргэтигэр урукку дьыалалары ситэрии-хоторуу эрэ буолар.
 Саҥа дьыала саҕаламмат.

Сэт-сэлээн ыйааҕа диэн баар.
 Киһи барыта истэр билэр.
 Туох барыта бу сиргэ этэҥнээх.
 Туох барыта төлөбүрдээх, туох барыта иэстэбиллээх.

Сэккэ уонна сэлээҥҥэ киирэн биэрбит киһини сэт-сэлээн харыстаабат.
 Ньомуос оннун булларар.
 Сэккэ-сэлээҥҥэ киирэн биэрбэт наада.

Халлааҥҥа баар Ый Сэт быраата Сэлээн таҥара көрсүүгэ оҥорбут оҕото үһү.
 Сэти-сэлээни тэҥнээн биэрээччи Ый буолар.

Ый саҥатыгар Сэт-сэлээн дьайыыта мөлтүүр.
 Күүстээх үлэ, саҥа дьыалалар, кэскиллээх майгылар түстэнэр кэмнэрэ буолар.

Ый эргэтигэр Сэт-сэлээн дьайыыта күүһүрэр.
 Онон саҥа оҥоһуллар дьыалаҕа-куолуга Сэт-сэлээн дьайыытын иҥэн хаалар күүһэ улахан буолар.
 Ол үчүгэйинэн эппэт.
 Куһаҕанынан этэр.

Ый хаамыыта итинник айылҕалааҕын былыргылар билэллэр.
 Ону сөп түбэһэн, таба булан туһаналлар.

Билиҥҥи дьон түбэһиэх барытын оҥороллор.
 Ол иһин дьыала-куолу сатаммата, иҥнэрэ-бохторо олус элбэх.

Ый быыһа - ыйааҕа суох күннэринэн ааҕыллар.
 Ол кэмҥэ олох да намырайан, ньимийэн бэриллэр.
 Ый быыһыгар киэбирии-хаабырыы табыллыбат.
 Оннукка киһини быстах буулуур.
 Быстах буулаатаҕына киһи иэдэйэр.
 Быстах ыарыы да, сүтүү да, быстах түбэлтэ да былаҕайга былдьаан барыан сөп.
 Быстахха түбэһэн өлөр сүтэр туох туһалаах буолуой? Туһата суох.
 Ким да баҕарбат дьыалата.

Оҕо үөскээһинэ ый ортотугар түбэһиитэ ордук хойуу уонна үгүс.
 Дьахтар аймахха ый ортотугар оҕо үөскэҕэ ситиитэ-хотуута буолар.

Дьахтар төрөөһүнүгэр - ый саҥатыгар уол оҕо төрүүр.
 Ый эргэтигэр кыыс оҕо төрүүр.

Саҥа төрөөбүт ый кэлтэгэйэ туруору уонна сырдык эттээх буоллаҕына тымныы, тыала хаара суох, күнэ элбэх ый үүммүт диэн буолар.
 Сайын буоллаҕына кураан, куйаас, сырдык күннэр туралларын бэлиэтэ.

Саҥа төрөөбүт ый кэлтэгэйэ кытархай өҥнөөх уонна сытыары буоллаҕына ардах, тыал-куус, саппах күннэрдээх ый үүммүт диэн буолар.

Холобурдары аҕаллахха ити курдук быһыылар саха омугар хара баһаамнар.
 Ол бэйэтэ туспа кэпсэтии, атын кинигэ дьыалата.

Итинник сахалыы үгэстэр, ыйаах ааҕыыларын холобурдарын хомуйуохха наада.
 Оччоҕо урукку ыйы ааҕыы үөрэҕэ тиллибитинэн барыа этэ.
 Хомуйар ньэҥирдээх киһи көстөрө наада.

Ыйаах орто дойдуга муҥура суох элбэх.
 Киһиттэн ыйыппат быһыы.
 Оҥорорун оҥоро, дьайарын дьайа турдаҕаа.
 Ыйааҕы билбэккэ даҕаны утары барбыт, биитэр кэспит киһи тос-мааскатын ылар.
 Онно саарабыл суох.
 Ыйаах киһиттэн иҥнибэт.
 Баҕараргынан буолбат.

Дьылҕа сурулла сылдьар элбэх ыйаахтаах.
 Эт-сиин да элбэх ыйаахтаах.
 Айылҕа да элбэх ыйаахтаах.
 Таҥара да элбэх ыйаахтаах.
 Олор бары кыттыһан тыыннаах олох диэни тэрийэн орто дойдуга баар гынан турдахтара.
 Ону биһиги тыыннаах буолан, төрөөн түһэн, олох олорон иһэр дьон эппитинэн-хааммытынан билэ, өйбүтүнэн, харахпытынан көрө, кулгаахпытынан истэ сылдьабыт.

Ыйаах туһунан кылгастык итинник.


Чаас.


Ыйаах хайаан да чаастаах буолар.
 Чаас диэн киэп-халыып оҥорон кээмэйин оҥоро-оҥоро бара, уста турар Кэм-кэрдии үлэтэ.

Чыҥыс-хаан таҥара чаастаан ыйбыт ыйааҕа.
 Ол иһин ыйаах-чаас диэн буолар.

Туох барыта кэм-кэрдии нөҥүө орто дойдуга баар буолан көстөр.
 Кэм-кэрдии орто дойду кээмэйин быһар.

- Орто дойду хас кээмэйдээх дойдунуй? - диэн ыйыттахтарына былыргы саха бу курдук хоруйдуо этэ.

- Икки аҥыы арахсыылаах, үс кээмэйдээх, икки кэрдиилээх иһирэх үтүө дойдуга олоробут, - диэн.

Онон барыта биэс кээмэйи булан таһааран этиэ этэ.
 Аныгы киһи үс кээмэйинэн муҥурданар.
 
Ону да нуучча үөрэҕинэн үөрэнэн ылынан.
 Бэйэтэ орто дойду кээмэйдэрин тоһомурдуур кыахтааҕа биллибэт.
 Ити хааллын.
 Yөрэхтээхтэр мөккүһэр дьыалалара.

Кэм-кэрдии олус улахан.
 Орто дойдуга ый кэрдэр тэтимэ кэми-кэрдиини быһыта сынньан чаас-чаас, өлүүкэ-өлүүкэ гына быһыталыыр.
 Инньэ гынан хас кээмэй оҥоһуллан быһыыланан-таһааланан орто дойдуга баар буолан киһи хараҕар көстүбүт, илиитигэр биллибит быһыыга барытыгар чаас диэни быһар, чаас-чааска араартыыр.
 Оннук улахан чаастан кыра чааска сүтэн, биитэр бүтэн симэлийиэр диэри бара турар.

Киһи бэйэтигэр тиксэр олоҕун өлүүтүн уонна чааһын дьылҕатыгар сурунан, ыйааҕар тиһинэн баран илдьэ сылдьар.
 Ол чаас киһиэхэ чаҕыллар уот буолан көстөн, тыыннааҕын туххары хоҥкучахха оттуллан, искэр киирбит өлүү аскын буһаран, күөс өрүнэн, мииниҥ баран, мэнэгэйиҥ үлэлээн, мин аххан дэнэн,  чааҕа тымырҕалынан чаҕылыйа сүүрэн, киһи муҥнаах дьылҕатыгар тиксибит өлүү чаастаах олоҕун олорон ааһар.
 
Ыйылла сылдьар ыйаах чааһа бүттэҕинэ, тиксибит өлүүҥ бараннаҕына өлөр өлүү бу дойдуттан илдьэ барар.
 Чааһыҥ диэн буоллаҕа ол.
 Уотуҥ умуллар.
 Өлүүҥ бүтэр.

Чыҥыс-хаан айыы чаастаан ыйбыт ыйааҕа оннук.
 Онтон ким да туораабат.
 Туох да итини тумнубат.
 
Хайыаххыный? Ыйааҕа-чааһа буолаахтаатаҕа, диэн буолар.

Орто дойдуга мэҥэ диэн мэҥийбэтэх, бүппэт диэн бүрүүккээбэтэх дойдута.
 Маны сахалар чуо-бааччы билэллэр.


Удьуор төрдүн-ууһун ааҕыы сиэрэ.


Биһиги урааҥхай саха биистэрэ удьуордаан иһэр хааммытын - Аҕа ууһунан ааҕабыт.
 Хотугу Ур тус эҥээригэр олорор буоламмыт.

Удьуор хаана сүһүөхтээн ааҕыллыыта ыал аҕатынан барар буоллаҕына - Аҕа ууһунан ааҕыы диэн буолар.

Аан-уустар Ийэ ууһунан урууларын ааҕаллар.
 Аан-уустарга ыал диэн өйдөбүл суоҕа үһү.
 Эр киһи уонна дьахтар икки аҥыы арахсан холуонньаннан үөрдээн олорбуттара үһү.
 
Төрөөрү ууһаары гыммыт дьахтар эр киһини бэйэтэ талан ылан, эбэтэр кыыл курдук, сүүл тэрийэн эр дьону охсуһуннаран, былдьаһыннаран, чулууларыгар саптаран, оҕо оҥотторон ылара үһү.
 
Дьахтар холуонньатыгар төрөөбүт оҕолору барыларын бииргэ тутан улаатыахтарыгар диэри илдьэ сылдьаллара үһү.
 
Бу дьон соҕуруу олорор буолан куруук сылаас.
 Кыһын суох.
 Yүнээйи дэлэй.
 Ону хомуйан үүннэрэн аһаан таҥнан сылдьыбыттар.
 Кыһалҕа суох.
 Онон ыалынан олорууга наада суох.
 
Аҕалара суох.
 Кимэ да биллибэт.
 Удьуордарын киминэн ааҕыахтарай? Ийэлэринэн урууларын ааҕан муҥнаналлар.
 
Аан-уустар холуонньаннан үөрдээн арахсан түөлбэлээн олорбут кэмнэрин туһунан сэһэн элбэх.
 Аахпыт билиэҕэ.

Ийэ ууһунан урууну ааҕыы хаан удьуор ааҕыытыгар киирсибэт.
 Хаан удьуордааһына – аҕа ууһунан барар.
 Ийэннэн ааҕыы хаан  урууну ааҕыы буолар.

Мантан тахсан аҕа өттүнэн, эр киһиннэн төрдү ууһу ааҕыы - аҕа ууһун өйдөбүлүн биэрэр.

Ийэ өттүнэн урууну-тарыыны ааҕыы - хаан урууну ааҕыы диэн буолар.
 Ийэ өттүнэн уруу - аҕа ууһугар киирбэт.
 Хаан уруу диэҥҥэ киирэр.
 Маны бутуйар сатаммат.

Аҕаҕынан төрдүгүн-уускун ааҕар буоллаххына - аҕа ууһум төрдүн-ууһун ааҕабын диэхтээххин.

Ийэҥ өттүтүнэн төрдүгүн-уускун ааҕар буоллаххына - хаан урууларбын ааҕабын диэх тустааххын.
 Атын буолбатах.

Дьахтар киһи атын аҕа ууһун удьуорун салгыы атын сиргэ эргэ тахсан сүктэн барар.
 
Онно тиийэн эрин удьуорун салҕаан эриттэн оҕо төрөтөр.
 Ол төрөппүт оҕото кини аҕатын ууһугар - хаан уруу буолар.
 Таайдара, убайдара, эдьиийдэрэ буолаллар.
 Аҕатын ууһа аҕатынан барар.
 Оннук.

Ол иһин сахаҕа биир соҕотох ийэттэн тардан барбыт уустар төрүт ийэлэрин эрэ ыйаллар.
 
Төрүт ийэлэрин кэнниттэн кэлэр сүһүөх киһиттэн эр киһиннэн ааҕан бараллар.
 Инньэ гынан аҕа ууһугар син биир көһөрөллөр.

Хас биирдии аҕа ууһун кырдьаҕастара - аҕа ууһун тоҕус сүһүөх үйэттэн итэҕэһэ суоҕу билиэхтээхтэр.
 Ол аата уон ордугуна алта хаан суураллыытын.

Былыр ити хайаан да ирдэнэр билии этэ.
 
Тоҕо?
Тоҕус сүһүөх хааҥҥа дылы аҕа ууһун иһигэр уруурҕаһыы уонна аймахтаһыы барар.
 Сомоҕолоһуу баар буолар.
 Хаан биир.

Тоҕус хаан кэнниттэн уруурҕаһыы-аймахтаһыы уурайар.
 Биир төрүттээх көннөрү Күрүөх дьон буолаллар.
 Хаан уруурҕаһыыта ыраатан күрэнэр.
 Уруулуу буолара уурайар.

Аҕа ууһа тоҕус сүһүөх үйэни холбуон сөп.
 Аймахтаһан хомуйа тутуон сөп.
 Онтон салгыы хаан аҕа ууһугар киирбэт.
 
Аҕа ууһун аймахтаһыытынан бииргэ көмөлөсүһэн, уруурҕаһан олоруу ньымата бу хойукка диэри баар этэ.
 
Хоту дойдуга оннук.
 Аҥаардас бэйэҥ эрэ олороруҥ ыарахан.
 Хардарыта көмөлөсүһэр, ылсар-бэрсэр буоллаххына биирдэ олороҕун.
 Аҕа ууһунан олоруу кыһалҕаттан тахсар этэ.

Удьуор үйэтэ.

Аҕа ууһун төрдүн-ууһун ааҕыыга биир сүһүөх үйэ ортотунан отут - отут үс сылынан былыргылар ылаллар.
 Ол сөп.

Отут - отут үс саас диэн дьахтар орто төрүүр сааһа диэн буолар.
 Бу сылдьар удьуор үйэтэ диэн өйдөбүл.

Былыргылар итиннэ хаан солбуһуутун үйэтин таһаарар судургу баҕайы ахсааннаахтар.

Бу ахсаан сэттэннэн барар.
 Кыыс оҕо төрүөҕүттэн сэттэ сыл икки төгүл бардаҕына кыыс оҕо уон түөрт сааһа буолан төрүөн сөп буолар, диэн.
 
Сэттэ ахсаан сылынан сэттэ төгүл бардаҕына дьахтар түөрт уон тоҕус сааһа буолан төрүүрэ уурайар, диэн билиилээхтэр.

Онон удьуор сүһүөхтээн солбуһуутун дьахтар ийэ буолан төрүүр орто сааһынан ылаллар.
 
Биир сүһүөх үйэ диэн удьуору ааҕыыга - отут үс сылга ортотунан тэҥнэһэр.
 Киһи барыта маны билэр.


Аҕа ууһунан төрдү-ууһу ааҕыы холобурун көрдөрөбүт.


	Үөһээ-Бүлүү улууһун Кэнтик нэһилиэгин Саһыл Ойуун аҕатын ууһа.


				
	Остобунай оҕолорун удьуордарын көрөбүт.


	 Дуускаһыт.
 (Остобунайга киирэр.
)
	Остобунай-кинээс киис ойуулаах алтан харчыны хомуйан Дьокуускайга түһээн хомуйан киллэрэр үһү.
 Ол сылдьан биир ыһыыт сылдьарын булан илдьэ тахсыбыт.

	Остобунай-кинээс үс ойохтоох үһү.
 Сайылык диэн сиргэ биир одьолу ойоҕо олохтонон олорбут.
 Ол одьолу ойоҕор оҕо турбатах.
 Ол иһин бу илдьэ тахсыбыт ыһыыт киһитин ол ойоҕор холбообут.

	- Эн биһиккиэҕэ оҕо турбата.
 Хаан уларытан бу киһини илдьэ олор.
 Оҕо төрүөҕэ туруоҕа, - диэбит.

	Остобунай одьулуун ойоҕо ыһыыты кытары холбоспутуттан Дуускаһыт диэн уол оҕо төрөөбүт.

	Дуускаһыттан Дуускаһыт аҕатын ууһа диэн арахсан барбыт.
 барбыт.

	Дуускаһыттан – Хоҥхо Ылдьаа диэн төрөөбүт.

	Хоҥхо Ылдьаа сэттэ оҕолоох.

Күүстээх Баһылай.
 (Күүстээх киһи.
) Мээрэйдээх 25 бууту көтөхпүтэ уонна хаампыта үһү.

Хасха.

Көөҕүр.

Хосоо Ньукулай.
 1864с.

Күүдээх Трофим.
 1860с.

Марыына.
 (Чооруос Ньукулай ойоҕо.
)
Кыһылтай Киргиэлэй.
 Ойоҕо Хотунаа.


Балар оҕолорун биирдиилээн ырытабыт.

Күүстээх Баһылай оҕолоро.

Тоһоччун Дьөгүөр.
 1876с.

Кииччэ.

Сыччыырдаах.
 Сыччыыкка ойоҕо.

Маарыйа.
 Уһун Өттүк ойоҕо.


Хасха оҕолоро.

Оспоо.

Таппык.

Марфа.
 Өргүөккэ эргэ барта.

Прасковья.
 Икки оҕолоох.

Көөҕүр – Оҕото суох.


Хосоо Ньукулай.

Роман.
 1895с.

Хоруотаан Михаил Косоков.
 1896с.

Кыаһыылаах Өлөксөй Косоков.
  1897с.

Дуомуна.

Өксүүс.
 Айаахап Кирилэ ойоҕо.

Татыйыына.

Марыына.


Күүдээх Сэмэн оҕолоро.

Баабый Трофим.

Көҥкөлөй Сэргэй.

Улахан Аана.

Куччугуй Аана.

Ынтыкы Кэтириинэ.


Кыһылтай Киргиэлэй оҕолоро.

Марфа.
 Буччакаа Мэхээлэ ойоҕо.

Мааһалба Дьаакып.

Акааппыйа.

Микииппэр.

Өлөксөй.

Тээппээн.


Мантан салгыы өттө биллэр.
 Сүүрбэһис үйэ эҥээр дьоно буолаллар.
 Ону билигин баар аҕа ууһун дьоно бэйэлэрэ оҥостоллор.


Салгыы барабыт.

Остобунай-кинээс уола Хараҕа суох Ыстаппаан удьуордара.

Хараҕа суох Ыстаппаан удьуордара.

Харынньы.
 1800с.

Сээбийээн Сэмэн.

Баллай.

Бөлтөр.

Байбал-кинээс.
 1810с.


Балар оҕолоро.

Харынньы оҕолоро.
 3 уоллаах, 3 кыыстаах.

Охсуоланар Охонооһой.

Тэгэйээн.

Таппаһар.

Марфа.
 Өргүөккэ эргэ барбыт.

Кыыс.
 Намҥа эргэ барбыт.

Кыыс.
 Ньачаас ойоҕо.


Охсуоланар Охонооһой – 5 кыыстаах.
 Намҥа, Туобуйаҕа, Куунуга эргэ барбыттара биллэр.

Тэгэйээн –удьуор хаалбатах.

Таппаһар – удьуор хаалбатах.


Сээбийээн Сэмэн – удьуор хаалбатах.


Баллай – удьуор хаалбатах.


Бөлтөр – удьуор хаалбатах.


Байбал-кинээс оҕолоро.

Мэхээлэ Слепцов – удьуор хаалбатах.
 1841с.

Сэмэн Слепцов.
 Ойоҕо Маамыча.
 Мочууска аҕатын ууһа.
 1846с.


Сэмэн Слепцов оҕолоро.

Сыччыый Өлөксөөндөрө.
 Тумус Ыстаппаан ойоҕо.
 1876с.

Дарбыан Слепцов.
 Ойоҕо Акыымньыйа.
 1869с.

Бүөтүр Слепцов.
 1879с.

Сөксүүккэ Слепцова.
1878с.


Дарбыан Слепцов – удьуор хаалбатах.


Бүөтүр Силипсиэп оҕолоро.

Эгэнтэй Слепцов.
 1922с.

Охонооһой Слепцов.
 1921с.

Степан Слепцов.
 1923с.

Федора Слепцова.
 1917с.

Валентина Слепцова.
 1919с.


Остобунай уола Сэһэн – удьуор хаалбатах.


Остобунай уола Күөс Сүөдэр удьуордара.

Мөрөй Уйбаан.
 1825 с.
 төрүөх.

Уһун Баһылай.
 1828 с.

Ньууккаан.
 1832 С.

Хара баһылай.
 1835 с.
 төрүөх.

Кыыс.
 Үөс Бүөтүр ойоҕо.
 Намҥа эргэ тахсыбыт.


Балар удьуордарын көрөбүт.

Күөс Сүөдэр уола Мөрөй Уйбаан оҕолоро.

Боччоомо Борукуоппай.
 1860 с.

Өндүүкэй Өндөрөй.
 1867 с.


Мөрөй уола Боччоомо Борукуоппай оҕолоро.

Кэтириинэ.
 1899 с.

Халыана Уйбаныап.
 1900 с.

Севастьян Уйбаныап.
 1903с.

Ырҕай Данил Уйбаныап.
 1905с.

Чыс Охонооһой Уйбаныап.
 1907с.

Сэргэй Уйбаныап.

Мэхээлэ Уйбаныап.

Федора Уйбаныаба.


Мөрөй уола Өндүүкэй Өндөрөй оҕолоро.

Миитэрэй Уйбаныап.
 1904с.

Аана.
 Томтолуку Сомсуон ойоҕо.

Соморсо.

Даарыйа.


Күөс Сүөдэр уола Уһун Баһылай оҕолоро.

Ботуччу Баһылай.
 1850с.

Баҕа Дэлиһиэй.


Уһун Баһылай уола Ботуччу оҕолоро.

Кыыс.
 Барча Бүөтүр ойоҕо.

Тыппаа Бүөтүр.

Өөкөй Өлөксөй.
 1882с.

Араппыана.
 Дабдасов ойоҕо.


Уһун баһылай уола Баҕа Дэлиһиэй – Удьуор хаалбатах.


Күөс Сүөдэр уола Таһах Ньукулай оҕолоро.

Сэбирдэх Данил.

Бүргэс Испирдиэн.

Таһах Байбал.

Оочуу – удьуор хаалбатах.

Трофим – удьуор хаалбатах.


Таһах Ньукулай уола Сэбирдэх Данил оҕолоро.

Мотуука.

Таһах Ньукулай уола Бүргэс Испирдиэн оҕолоро.

Бүргэс Баһылай.

Таһах Ньукулай уола Таһах Байбал оҕолоро.

Таһах Роман.


Күөс Сүөдэр уола Ньууккаан оҕолоро.

Баһыы Баһылай.

Сыҥырыа Испирдиэн.


Ньууккаан уола Баһыы баһылай оҕолоро.

Баһыы Охонооһой.


Ньууккаан уола Сыҥырыа Испирдиэн оҕолоро.

Кыыс.
 Барахов Данил ойоҕо.

Кыыс.
 Буска Тобоохоп ойоҕо.


Күөс Сүөдэр уола Хара баһылай оҕолоро.

Кыыс.
 Чөлбөө Эгэнтэй ойоҕо.
 1872с.

Миитэрэппээн.

Кыыс.
 Таркай Сааба ойоҕо.


Остобунай кыргыттарын туһунан.

Биир кыыс Сунтаарга эргэ тахсан барбыт.

Биир кыыс Ньурбаҕа эргэ тахсан барбыт.

Биир кыыс дойдутугар эдэригэр өлбүт.
 Липпэлээх диэн сир сайылыгар көмүллүбүт.


Удьуор ааҕыытын холобуругар кыра быһаарыылар.


Хас биирдии ыал, киһи удьуорун ааҕарыгар, эбэтэр төрдүн-ууһун үөрэтэн билэригэр бастаан ким-кимтэн тардан төрөөн үөскээн түспүтүн быһаарар.

Үөһээ холобурга көрдүбүт.

Саха киһитэ төрдүн-ууһун аҕатын ууһунан ааҕар.
 Итинник ааҕыыга эр киһиннэн утумнаан түһэн ааҕыллар.
 Итинник сиэринэн удьуору ааҕыы – төрдү-ууһу ааҕыы диэн буолар.

Оттон ийэтин-аҕатын өттүнэн кыаллар буоллаҕына эһэлэрин эбэлэрин өттүнэн төрдү-ууһу барытын ырытан оҥоруу сиэрэ эмиэ баар.
 Оннук толору сиэринэн төрдү-ууһу ааҕыы – Удьуору ааҕыы диэн буолар.

Саха омуга – аҕа ууһунан тэриллэн олорор сиэрдээх.
 Онон аҕа ууһунан ааҕар ньымалаах.

Толору удьуору эмиэ ааҕыахха сөп.
 Ол уустуктардаах.
 Биир киһи икки киһиттэн төрөөн түһэр.
 Иккилии эһэлээх-эбэлээх буолар.
 Бу дьоннор хас биирдиилэрэ эмиэ иккилииннэн, түөртүүннэн тардан түһэн бараллар.
 Онон киһи удьуор ыраатта даҕаны кыайан ундаардаабат буолан барар.

Ыраахха диэри ундаардаан бардаххына – киһи төрдө барыта биир буолан барардаах.
 Эргийэн тиийэн тиксиһэн ылардаах.

Ол иһин саха биистэрэ айылҕатын тутуһан аҕа ууһунан олохторун тэринэр үгэс буолбут сиэрдээхтэр.
 Ону киһи барыта билэр.

Киһиттэн киһиэхэ түһэн утумнаан баран иһэҕин.
 Төрөөбүт сыла биллибэт буоллаҕына төрөөбүт сыла биллэр киһиттэн 30-33 сылынан хабаатыннаран туруоран төрөөбүт кэмин быһаарыллар.
 Ол аата удьуордааһын үйэтэ диэн буолар.
 Дьахтар орто төрүүр сааһынан.

Өбүгэлэрин саастарын, өтөхтөрүн, уҥуохтарын, толору ааттарын-суолларын, ойохторун, олохторун-дьаһахтарын толору билэ сатааһын – хас биирдии удьуорун оҥостор киһи тустаах кыһалҕата буолар.

Барытын бэйэтэ хомуһар.
 Мунньар.
 Таҥар.
 Удьуору таҥан оҥоруу ыарахан буолбатах.
 Сибиһин илдьэ сылдьар сибидиэнньэ аҕыйах.
 Ону хомуһуу ыарахан.
 Мунааҕа элбэх буолар.
 Өскө билэр киһи суох буоллаҕына лаппа ыарыыр.
 Итинник дьарыктанан үлэлээһини – умсуор-силик диэн ааттыыллар.

Оннук түбэлтэҕэ билэр өбүгэтиттэн саҕалаан аҕатын ууһун аатын ылынар.

Эбэтэр бэйэтэ көрсүү эҥин, аҥаардас дьахтар оҕото буоллаҕына бэйэтиттэн саҕалаан аҕа ууһун тэринэн ааҕынар.
 Оччоҕо кини бэйэтин аатынан аҕа ууһа ааттанар.
 Оннук эмиэ баар.
 
Аат-суол мунааҕа ханна барыай.
 Хара баһаам.
 Сахалыы төрүт ааттарынан киһи ордук билэр.
 Нууччалыы ыыс аат кэллэ да киһи тутуһуннаран туран сүтэрэн кэбиһэр.
 Бэрт эрэйинэн булаҕын.
 Сыраны сылбаны бараан туран.

Удьуор ааҕыытын оҥостунуу уонна төрдү-ууһу билии туох туһалааҕый?
Удьуору салгыыр оҕолоргор наада.
 Билэ-көрө сылдьалларыгар.
 Хантан тардан иһэллэрин.
 Удьуору билэр дьоннор өбүгэлэриттэн көстүбэт тардыылаах араҥаччылаах буолаллар.
 Олохторугар харыстыыр-хаххалыыр көстүбэт күрүө көмүскэл баар буолар.

Оннук удьуору – Удьуор-харалы диэн ааттанар.

Мөлтөх удьуордаах дьон оҕолорун удьуор-харалы, умсуор-силик дьоннорго холбоон уруулаһыннара сатыыллар.
 Удьуорбут быстыбатын диэн.
 Силигилии сайда турдун, диэн.

Удьуор ааҕыытын ыал буолар оҕолоругар Ыал буолуу Килтэгэнигэр киллэрэн туран, туспа баай курдук, биэрэллэр.
 Улахан-саҕа гыналлар.
 Оннуктаах.

Кэнэҕэски удьуордарга эн тускунан хаалар быһыы ити эрэ.
 Өйдөбүл, кэриэскэ курдук.

Удьуорун ааҕа билэр киһи өйө-санаата муммат.
 Олоҕо-дьаһаҕа соннук буолар.
 Бэйэтэ тутта-хапта сылдьыыта даҕаны оннук.

Саха киһитэ барыта удьуорун ааҕыытын оҥосторугар баҕарабын.

Ыал туһунан ыйаахха туспа ыйыылаах ирдэбил быһыытынан киириэхтээх.
 Оччоҕо түргэнник олоххо киириэ этэ.

Туспа билии эйгэтэ үөскүө этэ.
 Билиҥҥи курдук, тугу да билбэккэ үлүбээй сылдьыы тохтуо этэ.

Оннукка анаан удьуор үөрэҕэ суруллар.
 Олоххо туһалаах, толору туһанан сырыттыннар, чөллөрүгэр түстүннэр диэн.


Саһыл ойуун уонна кини удьуордарын туһунан үһүйээннэр холобурдара.


Бастакы үһүйээн.


Былыр Таатта улууһун үһүс Дьохсоҕон нэһилиэгэр Ойуун аҕатын ууһа сирэлийэн хаҥыы сылдьыбыта үһү.
 Бу аҕа ууһугар ойууттар элбэхтэрэ үһү.
 Оннук хаҥаан муҥутаан олорор кэмнэрэ ааһа быһыытыйан барбыт.
 Ол бэлиэтинэн иирсэн, күрсэн турсуу буолбут.

Баардаах баппат.
 Ол сиэринэн майгы күүрээнирэн туран кэлбит.

Өс-саас, айдаан, күрсүү-киирсии, иэс ситиһиитэ, өстөһүү-өлөрсүү бөҕө буолбуттар.

Онно хотторон, кэйдэрэн Саһыл ойуун дьоно Арҕаа Хаҥалас сиригэр Кэҥкэмэҕэ тиийэн тыыннарын куоттарбыттар.
 Онно олохсуйбуттар.

Сыллар ааспыттар.
 Саһыл ойуун убайынаан Кэрэмэс ойууннуун Кэҥкэмэҕэ олорбуттар.

Өс-саас ааспатах.
 Анараа аҕа уустара Кэрэмэс ойууну угаайыга киллэрэн өлөрөр албаһы тобулбуттар.

Тупсарга ыҥырбыттар.
 Ыарыйдыбыт.
 Кэлэн кыырдын диэн илдьит ыыппыттар.
 Оннук албыннаан аҕалан баран өлөрөр санаалаахтара үһү.

Кэрэмэс ойуун онно барбыт.
 Барыан иннигэр Саһыл ойууҥҥа эппит.

"Миигин анараа дьоннор өлөрүөхтэрэ.
 Ол өлбүт өлүкпүн көмөргөр эриэн ыты илимҥэ суулаан баран баспар сыттатан көмөөр.
 Оччоҕо хойут да өстөөхтөрбүттэн иэстэһэ сытыам.
 Бэйэҥ Сыа Бүлүүгэ куотаар.
 Онно олохсуйаар.
" - диэбит.

Эппитин курдук, анараа дьон Кэрэмэс ойууну өлөрбүттэр.
 Ону Саһыл ойуун убайа эппитин курдук көммүт.

Таастаах нэһилиэгин дьонноро билиҥҥэ диэри өлөллөрүгэр ыттыы үрэн, иирэн, баас буолан өлөр идэлэммиттэр.

Саһыл ойуун соҕотох хаалан баран убайа сүбэлээбитин курдук, Сыа Бүлүүгэ түһэн күрээбит.

Айаннаан иһэн хоно сытан, туой, биир күөлгэ арҕаа өттүнэн киирэн илин диэкки хайыһан күн тахсарын көрөн турарын түһүүр үһү.
 Оннук хаста да түһээбит.
 Айаннаан Үөһээ Бүлүү түбэтигэр Кэнтик нэһилиэгин сиригэр кэлбит.
 Сылдьарын туххары күөлгэ киирдэ да, түһээн көрөр күөлүн майгылатан көрө сатыы сылдьар үһү.

Ол кэмнэргэ Кэнтиккэ күөл иһин түбэтигэр Күһэҥэй баай диэн бэрт баай киһи уонна элбэх атын ыаллар олорор эбиттэр.

(Холобурга эттэххэ маннык баар.

Ньургуһун уонна Лоокуут диэн Т.
 Сметанин испэхтээҕин киһи барыта билэр.
 Ити испэхтээххэ ойууланан оонньонор үһүйээн дьиҥнээх буолбут быһыы.

Кэнтик нэһилиэгин күөл иһин түбэтигэр Өлөҥ күөлэ уонна Оҕуруос диэн сирдэргэ.

Ону Кэнтик киһитэ суруйааччы Дьүөгэ Ааныстыырап хомуйбут.
 Сэриигэ баран өлбүт.

Ол үһүйээҥҥэ олоҕуран ити испэхтээх суруллубут.
 Ити этэн аһарыы сиэринэн.
)
Дьэ, оннук олорор түбэҕэ тиийэн Саһыл ойуун олохсуйарга сир көрдөспүт.
 Биһиги дьоммут биэрбэтэхтэр.
 Батан кэбиспиттэр.

Саһыл ойуун Өлөҥ күөлүгэр ыалга хоммут.
 Атын өртөөн аһаппыт.
 Сарсыарда туран көрбүтэ ата сөллөн күрээн хаалбыт.

Илин диэкки түһэ турбут.
 Атын кэнниттэн сойуолаан батыспыт.

Арҕаа уонна илин Атырдьахтары туораан Маҥан Кэрэх диэн сиэн сиринэн кырыыны быһа түһэн барбыт.
 
Батыһан тахсыбыта күөл баар эбит.
 Онно кыра кырдаллааҕар ата аһыы турар үһү.
 Ону тутан ылбыт.

Атын тутан баран, тула-халап көрүммүтэ, били түһээн көрөр элгээн күөлүгэр арҕаа өттүнэн киирэн турар эбит.
 Үөрбүт.
 Күөлүн эргийэн сыныйан көрбүт.
 
Илин өттүгэр олоруохха сөптөөх кыра ырааһыйа баар үһү.
 Онтон илин өттүгэр киирэр уонна тахсар көҥкөлөй сиэн үрэхтэрдээх эбит.
 Уутун түһэриэххэ сөп эбит дии санаабыт.

Маһын-отун көрөн сүрэҕэ сылаанньыйыар диэри ымсыырбыт уонна сөбүлээбит.
 
Төттөрү тиийэн нэһилиэк дьонуттан көрдөспүт.
 
"Бүлүү өрүс кытыы эҥээригэр баар элгээн күөлгэ олохсуйуум, ону көҥүллээҥ уонна ити күөлү хойгуо бэлиэ охсон быһыныым," диэн буолбут.

Ону анарааҥҥылар кэтэмэҕэйдээн баран, көҥүллээбиттэр.
 
- Өрүс эҥээр аралыгар элгээн күөллэри түһэрэн сир таһаарынан олоруоххун сөп.
 Биһиги кэлим хойгуолаах сирбитигэр киирбэккэҕин эрэ, - диэн буолбут.

Саһыл ойуун үөрэн-көтөн кэлэн "Оттоох эбэ" илин өттүгэр ырааһыйаҕа ураһа туттан түһүүлэнэн кэбиспит.
 Олоҕо баар.
 Хойгуо бэлиэ охсуммут.
 
Онтон ырааҕа суох Ураһалаах диэн элгээн күөл баар эбит.
 Онно тиийэн ойуур иһигэр кырдаллаах дьүөдэ соҕус сир баарыгар эмиэ хатыҥынан ураһа туттан түһэргэн тэриммит.
 
Ол сир "Хатыҥ ураһа" диэн ааттаммыт.
 Билигин да ураһатын олох сирэ баар.

Оннук тиийэн саҥа олоҕун булбута үһү.

Ити барыллаан суоттааһынынан 17-с үйэ бүтүүтэ 18-с саҕаланыытын эҥээрэ быһыылаах.
 Ааҕан таһаардахха оннук.


Иккис кэпсээн.


Кэнтик диэн аат туһунан.


Кэнтик нэһилиэгин түбэтин былыргы аата Үс Ат баһа диэнэ үһү.
 
Үөһээ Ат баһа – өрүстэн үөһээ сытар алаастар киирэллэрэ үһү.

Орто Ат баһа – ортоку сытар алаастар киирэллэр үһү.

Алын Ат баһа – өрүс үрдүгэр турар алаастар, сирдэр киирэллэрэ үһү.

Арҕаа эҥээр эмиэ үс арахсыылаах – Үс Өкөөк диэн ааттанар үһү.

Кэнтик нэһилиэгин улуустааһын кэминээҕи аата 2-с Үөдүгэй диэн.
 Билиҥҥи улуус киинин түбэтэ уонна Кэнтик нэһилиэгин түбэтэ 2-с Үөдүгэй диэн ааттанан биир нэһилиэк этилэр.
 
1899 сыллаахха Кэнтиктэр 2-с Үөдүгэй нэһилиэгиттэн туспа арахсаннар бэйэлэрэ нэһилиэк буолбуттар.

Онно саҥа нэһилиэк саҥа аатын талбыттар.
 Атын аҕа уустарын Саһыл ойуун аҕатын ууһа тылыгар киллэрэн Кэнтик диэн ааты талбыттар.

Кэнтик диэн алаас билигин харыс аатынан "Оттоох Эбэ" диэн буолан турар.
 Дьиҥнээх аата Кэнтик диэнэ үһү.

Ол аат үөскээһинигэр маннык кэпсээн баар.

Саһыл ойуун саҥа кэлэн олохсуйан олордоҕуна Сата сириттэн (Ньурба улууһа.
) Сата эмээхсин орто уола Дорҕоон-уус инитэ Саахтаах-уус диэн киһи кэлэн хонон ааспыт.

(Тимир уустара былыр тимири хатарарга анаан ииги-сааҕы киэҥник туһанар үһүлэр.
 Бу киһи тимири хатарарыгар сааҕы олус элбэхтик бэрэдэйдээн туһанар эбит.
 Ол иһин Саахтаах-уус диэн ааттаммыт.
)
Үчүгэйдик хоммуттар.
 Сэһэн-тэптэл бөҕө буолбуттар.
 Сарсыарда бараары туран Саахтаах-уус Саһыл ойуунтан ыйыппыт.

- Бу күөл аата ким диэний?
- Оттоох Эбэ - диэн Саһыл ойуун эппит.

- Биһиги диэкки улахан күөлү эбэ дииллэр.
 Бу диэкки кыра да күөлү эбэ дииллэр эбит - диэн сиилии быһыытыйбыт.

Дойдутун диэкки аттаммыт.
 Илин үрэҕи туораан истэҕинэ ата бадарааннаан  алдьанан өлөн хаалбыт.

Саһыл ойуунугар төннөн тиийэн кэлбит.

- Бу Эбэ улахан иччилээх сир эбит.
 Кэнэҕэскилээх да буолсу.
 Таах, сиилээммин.
 Аппын кэнтигэр охтордо.
 Мантан инньэ Кэнтик Эбэ диэн ааттаннын, - диэбит.

Онон Кэнтик диэн ааты Сата эмээхсин орто уола Саахтаах-уус аат быспыта үһү.

Ол ааты 1899 сыллаахха талан ылбыттар уонна нэһилиэк аата гыммыттар.


Үһүс кэпсээн.


Саһыл ойуун өлүгүн харайыы туһунан.


Саһыл ойуун уһуннук олорбут.
 Өлөрүгэр таһырдьа ыҥыыры төрүччүннэн чүөччэрдии тахсан баран охтон өлбүт.

Ону бастаан сиэри-туому тутуһан араҥастаабыттар.
 "Кэнтик Эбэ" таһыгар.
 бастакы олорбут сиригэр.

Онтон 40-тан тахса сыл буолан баран уҥуоҕун хат көтөҕөн көмпүттэр.
 Ураһалаах алааһыгар.
 "Саппыйа" диэн кыракый алаас киирэр аартыгын таһыгар.

Дьон түүлүгэр киирэн сатаабатах.
 
- Көмө тардыҥ, көмпөтөххүтүнэ кими да ордоруом суох, - диир үһү.
 Ол иһин уҥуоҕун хат көтөҕөн көмпүттэр.

Саһыл ойуунтан 8-с хаан Халыана Уйбаныап оҕонньор кэрэх тиитэ сууллубутун эҥин ыйан көрдөрбүтэ.

Саһыл ойуун уҥуоҕун Сэбиэскэй былаас туругуруутугар эдэр комсомол уолаттар хостоон таһааран, чөмчөкөтүн уҥуоҕун маска илкээнилээн туруорбуттара үһү.

Ону хаттаан үсүһүн көмөн баран уҥуоҕун сири кытары тэҥнээбит курдуктар.
 Билигин ол уҥуох омооно да суох.
 Арааһа сүгүн сытыарыахтара суох  диэн тэҥнээбиттэр быһыылаах.

Ол хостообут эдэр дьон бары сотору баҕайы өлбүттэр.
 
Биир оччотооҕуга кыра батыһа сылдьар кыра уол ордон үйэтин моҥоон өлбүтэ.
 Чымыев Филип диэн киһи.

Онон Саһыл ойуун уҥуоҕа биирдэ араҥастанан, иккитэ көмүллэн турар.


Остобунай удьуордарын туһунан быстах сэһэннэр.


Күөс Сүөдэр.


Остобунай-кинээс уола Күөс Сүөдэр.
 Бастааҥҥы дьиҥнээх аата Баҕаччах диэн үһү.
 Баҕаччах диэн орто улахан күөс өрөр иһит аата.
 Туойтан оҥоһуллар.
 Олгуй, чаан бэтэрээ өттүнэн.

Ону кэлин кийииттэрэ баҕаччах диэн ааттыахтарын толлон, куччатан Күөс диэн ааттаабыттар.
 
Күөс диэн эмиэ туойтан оҥоһуллубут күөс буһарар иһит аата.
 Нууччалыы кастрюля диэн.
 Ол суота.

Күөс Сүөдэр "Бүкээхтээххэ" олорбут.
 Ураһалаах таһыгар кыра алаас баар.
 Үөһээ Бүлүү улууһун киинин сөмүлүөт түһэр хонуутун таһыгар.
 Уҥуоҕа онно баар.

Ити сиринэн бүтүннүүтүнэн үрүҥ туой араҥата үөскээн сытар сирэ.
 Сир кырсын быһа астыҥ да туой тахсан кэлэр.
 Сарсыныгар көрбүтүҥ ол туой үп-үрүҥ буолбут буолар.

Халыана оҕонньор ону көрдөрө-көрдөрө аатырар-суолурар үрүҥ туой, диэн этэр этэ.

Бүкээх диэн оһох аата.
 Сиргэ тимирдьи хаһыллыбыт буолар.
 Кытыы эркинэ үрүҥ туойунан сыбанар.
 Ол туой тааһыра хатан хаалар.
 Онно ортотугар уот оттоллор.
 Уот умайан бүтүүтэ чоҕурдаҕына лэппиэскэ тиэстэтин оҥорон итии туой ытыыска лэппэччи охсон сыһыаран лабыайдаан иһэллэр.
 
Оччоҕо саһарчы буһан тахсара үһү.
 Лабыас лабырыай диэн ааттаах лэппиэскэ.
 Бүкээх оһох уурайыаҕыттан оннук астааһын суох буолбут.

Күөс Сүөдэр – күөс охсор идэлээх үһү.
 Ол аата туойдьут идэтэ.
 Иһит-хомуос бөҕөнү оҥорор үһү.

Туой күөс күөһэ амтанныын ураты буолара үһү.

Бу манан, мин өйдүүрбэр сатаммакка сүгүн оҥоһуллубакка алдьатыллыбыт туой иһит үлтүркэйэ бөҕө баар этэ, диэн Халыана оҕонньор көрдөрөр этэ.
 Бүкээх тура сылдьыбыт сирин таһыгар.

Онон Остобунай удьуордарыгар туойдьут, күөсчүт идэтэ баар.
 Туойу эллиэхтэрин сөп буолуо.


Силипсиэптэр тустарынан.


Остобунай Хараҕа суох диэн уоллаах.
 Хараҕа суохтан Байбал-кинээс төрөөбүт.
 Байбал-кинээс уола Мэхээлэ Силипсиэп кинээс олус ымсыы, баай, баттыгастаах киһи үһү.

Биирдэ нэһилиэгин чаҕардарын мунньан бэйэлэрин көлө оҕустарынан сиир отун тиэйтэрэн күрүөтүгэр кээстэрбит.

Онно көрбүтэ биир Мукур диэн киһи от тиэйэр саадьаҕай оҕуһа олус эмис уонна улахан көлө баарын көрөн иҥсэрбит.

Үлэһиттэр чэйдии киирбиттэрин кэнниттэн ынахсыт дьахтарыгар эппит:
Ити саадьаҕай оҕуһу киллэрэн хотоҥҥо баайан кэбис – диэбит.

Дьоннор дьиэлэригэр бараары тахсан көрбүттэрэ биир оҕус суох.
 Ыксал буолар.
 Көрдүүллэр.
 Суолун хайа сатыыллар.
 Булбаттар.
 Көлөлөөх киһи хотон аанын аһан көрбүтэ: бу киирэн бааллан турар эбит.
 Мэхээлэ кинээскэ киирэн:
Оҕуһум эн хотоҥҥор турар.
 Ыллым.
 Тоҕо баайтардыҥ? – диир.

Ити далга кунаттар сылдьаллар.
 Онтон биир кунаны ылан бар.
 Улаханын эмиһин иһин, соруйан атастаһаары баайтарбытым.
 Эбиитин харчы эбиллиэҕэ.
 Хойут ылыаҥ – диэбит.

Онон ол кыра дьадаҥы киһи үчүгэй оҕуһун оннугар абааһы дьүүкээ кунаны ылан барбыта үһү.


Сэмэн Силипсиэп.


Байбал Силипсиэп кинээс бииргэ төрөөбүт инитэ.
 Бу убайын курдук, мөлтөх, ымсыы, баттыгастаах, хара дьай санаалаах киһи буолбатаҕа үһү.
 Үтүө-мааны, көнө киһи үһү.
 Дьадаҥытык олорбут.

Ойоҕо эппит:
Абаҕабыт курдук атастаргыттан-доҕотторгуттан ааттаһан-көрдөһөн ас амтаннааҕын аҕалан оҕолоргор амсаппат буолаҥҥын.

Онуоха аһыы олорор хамыйаҕын остуолга талыр гына быраҕан баран:
- Бу да эмээхсин, ол харах уутун тоҕон туран биэрбит бэрик астарын саныы олорон аһаабыт туох амтаннаах буолуой? Син биир тиит үөрэ курдук сымсах буолар.
 Ол кэриэтин бэйэ көлөһүнүнэн астаан аһыы олорор, бу, бэспит үөрэтэ барахсан минньигэһин – диэн баран бэһин үөрэтин баһан ылан баран "сып" гыннарбыт үһү.

Сэмэн Силипсиэп холооно  суох күүстээҕэ үһү.
 Убайын курдук мөлтөх буолбатах үһү.
 Ону кистээн сылдьыбыт.
 Былыргы сиэринэн.
 
Саас быһыкка киирэн балыктыы олорон үөл хатыҥы, быһах угун курдук, олуктаан быһан баран хам тутан кэбиспитэ, чыыппаан курдук, ыһыллан хаалбыта үһү.

Биир кыһын Ньурба улууһун баайдарыттан бурдук атыылаһа барбыт.
 Биир улуу ыал кыыстарын сыбаайбата буолаары турарыгар түбэспит.
 Дьиэлээх көрдөспүт:
- Үчүгэй аҕай көрүҥнээх киһи эбиккин.
 Миэхэ тохтоон мүһэ тардыһар киһи буобаккын, ээ.
 Манна тардыһар киһитэ суох буолан олоробун, - диэбит.

	- Ханна да, кими да кытта тардыһан көрбөтөх баҕайыбын.
 Хоттордохпуна саҥарыа суох буоллаххытына тардыһан көрүөм, - диэбит.

	Күтүөт кэлбит.
 Дьон мустубут.
 Сыбаайба буолбут.
 Сэмэни көрдөрбөккө быыс иһигэр олордон уҥуоҕу туттарбыттар.
 Утарылаһааччыта кэлбитигэр көхсүн этиппит:
	- Омук киһитэ суон өттүн тут, диэбит.

	Онуоха анарааҥҥыта:
	- Сарыннаах соҕус киһи олорор эбит ээ, – диэн баран мүһэ тардыһан хотторон кэбиспит.

	Дьиэлээхтэр үөрэн уруйдуу түспүттэр.
 Манньатын 25 солкуобай харчыны, атын тардыытынан бурдугу ылан кэлбитэ үһү.

	
Бу кэпсээннэри үһүйээннэри Боччоомо уола Халыана уонна Кэлтэҥээ уола Одьоох Ыстаппаан сэһэннэринэн уларыппакка суруйдум.

	
Маннык кэпсээннэри үһүйээннэри хомуйан булан истэн мунньан удьуор сэһэнэ диэни оҥостуллар.
 Былыр уостан-уоска этэн, кэпсээн биэрэллэрэ үһү.

	Билигин киһи кумааҕыга сурукка тиһэн кэбиһэр тоҕо сатаммат буолуоҕай? Сатанар.
 
Оннук мунньулла туруохтаах.
 Бэйэтэ туспа кинигэ буолуор диэри.
 туох куһаҕаннаах буолуой? Бэрт буолуо этэ.

	Бу буолар баай диэн.
 Ыал, удьуор тулхадыйбат, туохха да сыаналаммат баайа.
 Кэлэр көлүөнэлэргэ наадалаах.


Удьуор үөрэҕин ирдэбиллэрэ.


Хас биирдии ыал аҕата, ыал ийэтэ бэйэтин удьуорун 7 хаан сүһүөҕүн билиэхтээх.
 Ол аата биэс сүһүөх үйэ уруутун аймаҕын.

Ол аата бэйэтин киллэрбэккэ туран аҕатыттан саҕалаан төрдүгэр сэттэ хаан киһини ааҕан тиийиэхтээх.
 Бэйэтиниин аҕыс хаан буолар.

Бу ирдэбил судургу баҕайы быһыыттан тахсар.
 Эрдии-ойохтуу буолууга хаан булкуһуута тахсыбатын диэн.

Сэттэ хаан иһинэн эрдии-ойохтуу буолар сатаммат.
 Бобуулаах.
 Кытаанах Сэт уурааҕа баар.

Хаан булкуллар.
 Оччоҕо удьуор төннөр.
 Ону тугунан да көннөрүллүбэт.
 Хара аньыы.
 
Эстэр удьуор бэлиэтэ буолар.
 Атын буолбат.
 Итинник быһыы баар буолла - ол удьуор күн сириттэн суох буолар.
 Уһаабат.

Ити ирдэбил кэһиллибэт буолуутун кыраҕытык кэтииллэр, ирдииллэр этэ.

Хаан булкуһуута суох буоларын туһуттан хас биирдии ыал аҕата-ийэтэ удьуордарын билиэх тустаахтар.

	Хас биирдии киһи өбүгэ төрдүттэн эр киһиннэн утумнаан төрүөхтэн - төрүөххэ бэриллэн иһэр хаана-сиинэ, этин-сиинин ойуута-тутула, дьоҕура-талаана, өйө-санаата, тыла-өһө - удьуордааһын диэн ааттанар.

	Хас биирдии киһи бэйэтэ утумнаан иһэр ситим быата удьуор ситимэ диэн ааттанар.
 Ону киһи ийэтиттэн-аҕатыттан утумнуур.

	Киһи этигэр-сиинигэр удьуоруҥ - хааҥҥар уонна дьулайгар, удьуҥаххар бэриллэр.
 
Удьуҥах диэн эмэһэ көп этэ.
 Удьуҥах этиҥ эһэҕиттэн бэриллэр.
 
Эмэһэ диэни утары аахтахха - эһэ-мэ диэн буолар.
 Ити бэйэтэ ыйа сылдьар.
 Кимтэн удьуордаан иһэрин.
 
Удьуҥах эккиттэн өб этиҥ уонна абалаах этиҥ арахсан үүнэн тахсан өбүс-абас диэн буолар.
 Биирэ өбүгэ эһэҕиттэн кэлэн удьуордаан иһэр.
 Атына абаҕа эһэҕиттэн утумнаан иһэр быһыылар.

	Удьуор ситимэ киһиэхэ олох олорор кыаҕы биэрэр.
 Киһи үйэтэ онтон тутулуктанар.
 Онтуҥ удьуор ситимин салгыыта буолар.
 Оҕоҕор уруугар салгыы бэриллэр.
 Удьуор быстыбата, удьуор салҕаныыта ити ситиминэн барар.

	Удьуор ситимэ айылҕа ыйаахтарынан, кэм-кэрдии ирдэбиллэринэн салайтаран буолар.
 Киһи итиннэ дьайыыта кыра.
 Баҕарбытыҥ хоту буолбат.

Эрдии-ойохтуу буолууга уруулуу хааны ааҕыы ньымата.


	Эрдии-ойохтуу буолуу биир аймах иһиттэн буолар буоллаҕына уруулуу хаан күрүөҕүн (күрэниитин) ааҕыллар.
 Аҕатын да ийэтин да өттүнэн ааҕыллара сөп.
 Ханан уруулуу буоларынан.

	Ыал буолар дьон төрөппүттэрэ ааҕан быһаараллар.
 Ол маннык сиэрдээх.

	Ыал буолар дьоҥҥо хаан ыраатыыта сэттэ хаантан итэҕэһэ суох буолуохтаах.
 
Онтон чугас буолла да ыал буолуу тохтотуллар.
 Бобуллар.
 Туох да уох-чуох суох.

Хаан булкуһуута тахсар.
 Сатаммат.
 Аньыы буолар.
 Удьуор бохтор.

Сэт таҥара уурааҕа баар.
 Ол кытаанахтык бобор.

	Хаан уруу күрүөҕэ (ол аата ыраатыыта) ааҕыллар ньымата Ур ыйааҕынан барар.
 Ол маннык.
 
Холобур.

Уопсай өбүгэ төрүт.
 (Ааҕыллыбат.
)


			3 хаан.
		     4 хаан.


		2 хаан.
				  5 хаан.

	
								6 хаан.

	    1 хаан.

								    7 хаан.


	Уол.
			Холбоһор дьон.
			Кыыс.

			  Ахсааҥҥа киирбэттэр.

	Быһаарыыта.

	Бу холобурга чопчу көстөр.
 Ур ыйааҕа.
 Ол аата нууччалыыта закон пирамиды (триединство, троица) диэн.
 Yс муннук ыйааҕа (ураһа киэбинэн )- Ур ыйааҕа диэн ааттанар.

	Ол иһин уруу диэн буолар.
 Ур ыйааҕын тутуһарынан.
 Ур - Уруу.
 Бэйэтэ ыйа сылдьар.
 Акаары эрэ мөккүһүөҕэ.

	Биир хаан - уол аҕата-ийэтэ.

	Икки хаан - уол эһэлээх-эбэтэ.

	Yс хаан - уол хос эһэлээх-эбэтэ.

	Өбүгэ эһэ-эбэ - ааҕыллыбат.

	Түөрт хаан - кыыс хос-хос эһэтэ-эбэтэ.
 ( уол хос эһэтэ-эбэтэ, кыыс хос-хос эһэтэ эбэтэ - хайалара эрэ биир киһи оҕолоро.
 Бииргэ төрөөбүт ини-бии, биитэр аҕас-балыс буолаллар.
)
	Биэс хаан - Кыыс хос эбэтэ-эһэтэ.
 (Уол эһэтин-эбэтин кытары бииргэ төрөөбүт бырааттыылар оҕолоро.
)
	Алта хаан - кыыс эһэтэ - эбэтэ.

	Сэттэ хаан - кыыс ийэтэ-аҕата.

	Мантан антах аймахтаһыы сыдьааныран барар.
 Ыал буолан холбоһуохха сөп.

	Манна биир аҕа ууһун эр дьонугар сэттэ дьахтар ойох тахсан ийэ-аҕа буолан хаан суураллан ыраата күрэннэ.
 
Өбүгэ киһи соҕотох хаана туспа арахсан күрэннэ.
 Оҕолор ыал буолан холбоһоллоро сөп буолла.
 Хаарчах суох.

	Манна эбии этиэххэ наада.

	Ур уу диэн ийэ иһигэр оҕо үөскүүр уутун аата.
 
Оҕо ийэтин иһигэр ууга үөскүүр.
 Ол уутун аата - ур уу диэн буолар.
 Уруу диэн тыл итинтэн саҕаланан тахсар.
 Киһи этиттэн-сииниттэн тахсыбыт өйдөбүл буолар.

	Бу кытаанах ыйаах буолара үһү.
 Кытаанахтык тутуһуллар да үһү.

	Бэл диэтэр иитийэх оҕоҕо урууга кытары тарҕанара үһү.
 Хаан суоҕун да иһин.

Элбэх уруурҕаһыылаах буолбут нэһилиэк дьонноро бэйэлэрин икки ардыларыгар холбоһон ыал буолууну тохтотон киирэн бараллара үһү.

	Ол оннугар анаан-минээн элбэх ороскуоту, ньочооту көрсөн туран ыраах сиртэн хаан уларыйыылаах кийиити сүгүннэрэн аҕалар үһүлэр.
 
Аҕа ууһа эстибэтин-бохтубатын төрүөхпүт төннүбэтин диэн.
 Дьиҥнээх олох ирдэбилэ.
 Тулхадыйбат ирдэбил.

	Хаан чугасаһан булкуһан истэҕин аайы - мөлтөх-ахсах, ыарыһах, бодоҥ оҕо төрүүр.
 
Тыйыс айылҕаны, ылҕааһын ыйааҕын утарсар күүһэ суох буолар.
 Төрүөх төннөр.
 
Ол туох аанньа буолуой? 
Сатаммат быһыы.
 Ол кыһалҕатыттан итинник уурааҕы тутуһуу буолар.

	 
Уруу - аймах.


	Уруурҕаһыы-аймахтаһыы сахаларга хас да таһымнаах.
 Ол таһымнар биир хаан атын хааҥҥа суураллан арахсан быралыйыыта уонна күрэниитэ төһө ыраатарыттан тутулуктаах.

	Уруурҕаһыы уонна аймахтаһыы таһымнарын көрөбүт.

	Удьуорга үс үйэ сүһүөх арахсыар диэри - хаан уруу дьон диэн ааттаналлар.

	Холобур.
 
Биир ийэттэн аҕаттан төрөөбүт дьоннор - бииргэ төрөөбүттэр диэн буолаллар.
 
Хаан сууралла илик.
 Көннөрү тус-туспа дьон төрөөн хаан быралыйаары атан эрэр кэмэ.
 
Эрдэннилэр, ойохтоннулар даҕаны хаан атыыта суураллан киирэн барар.
 Туораттан хаан киирэн суурайан биир хааны атытан, быралытан киирэн барар.
 
Хаан быралыйан атан барыыта - быраат диэн өйдөбүлү үөскэтэр.
 
Бырааттар, бырааскайдар, бырахтар өйдөбүллэр хаан быралыйан атан ыраатыыттан үөскээбиттэр.

Бииргэ төрөөбүт ини-бии дьон оҕолоро - иккис хаан уруу диэн буолаллар.
 Иккис сүһүөх үйэ буолар.

Күн эргииринэн батыһыннара аахтахха манна икки хаан суураллар.
 Бии убайын ойоҕо уонна инитин ойоҕо.
 Икки хаан туораттан киирдэ.
 Ол иһин бырааттыылар оҕолоро икки хаан уруу буоллулар.

Бииргэ төрөөбүт бырааттыылар сиэннэрэ - үһүс хаан уруу буолаллар.
 Эбэтэр сиэн уруу диэн ааттаналлар.
 Yһүс үйэ буолар.
 икки үйэ ааһар.

Бу таһымҥа эргийэ аахтахха түөрт хаан суураллыыта буолар.
 Бииргэ төрөөбүттэр бэйэлэрин ойохторо уонна оҕолорун ойохторо.
 Сиэннэригэр түөрт хаан суураллыыта буолар.

Бу таһымтан хаан уруурҕаһыыта быралыйан мөлтөөн киирэн барар.
 
Төрдүс сүһүөх үйэттэн - аймахтаһыы таһыма саҕаланар.
 Хаан уруу тутула биир буолуута уурайаары айманан ыһыллан тарҕанан барар.
 
Оннук хаан тутула айманан, атын хааннарга буккуллан, тарҕанан эрэр таһымыгар биир төрүттээх дьон удьуорга хомуйа тутуллан сылдьыылара - аймахтаһыы таһыма диэн буолар.

	Төрдүс сүһүөх үйэҕэ эргийэ бардахха алта хаан суураллар.
 Ол аата хос эһэлэрэ бииргэ төрөөбүт дьон.
 Хаан аймахтыылара бу таһымҥа диэри уурайбат.
 Хаан уруурҕуура уурайа тамнаан аймаҕыргыыр эрэ буолар.

	Бэһис сүһүөх.
 Хаан аймахтаһыыта уурайа тамнаан сыдьааныран барар.
 
Бэһис сүһүөх үйэҕэ эргийэ аахтахха аҕыс хаан суураллар.

	Сэттэ хаан суураллыбытын кэннэ биир аймах иһигэр - эрдии-ойохтуу буолан холбоһору көҥүллэнэр.
 Хаан быралыйан, ыраатан, сыдьааныран - төрүүр оҕо этигэр-хааныгар охсуута аматыйар.

	Бэһис сүһүөх үйэҕэ тиийэн аймахтаһыы уурайар.
 Сыдьаан уруу диэн буолан барар.
 Киһи этигэр-сиинигэр хаан сүүрэр тымырыгар сыдьаан тымыр диэн баар.
 Онто эрэ ханан эрэ тутула, оҥоһуута биир буолар хаан сүүрүүтэ хаһан эрэ биир эбитин санатар буолар.

	Алтыс сүһүөх үйэҕэ - сыдьаан уруу таһыма сылдьар уонна баран бу алтыс үйэннэн сыдьаан уруу бүтэр.
 
Эргийэ хааны утумнаан аахтахха алтыс үйэҕэ - уон хаан суураллар.
 Хаан сыдьаанырыыта уурайан күрэнэн барар.

	Сэттис сүһүөх үйэҕэ - аймахтаһыы Күрүөх-дьон диэҥҥэ кубулуйар.
 Хаан биир буолара сыдьаана да суох буолан күрэнэн атын хааҥҥа кубулуйан барар.

	Эргийэ хаанынан аахтахха сэттис үйэҕэ - уон ордугуна икки хаан суураллар.
 Итиччэ ыраахтаах уруу-аймах дьоннору күрүөх дьоннор диэн ааттыыллар.

	Тыл этээри гыннахтарына аймах-күрүөх дьоннорум истиҥ кэрэһэлээҥ эрэ, диэн буолар.

	Ахсыс сүһүөх үйэҕэ - аймахтаһыы ахсаан уурайан барар.
 Күрүөх-аймах уурайар.
 Хаан күрээн ыраатан хаалар.
 Хаан күрэнэн арахта, ахсаата.
 Уруурҕаһыы-аймахтаһыы уурайан барар.

	Ахсыс сүһүөх үйэҕэ хаанынан аахтахха уон ордугуна түөрт хаан суураллан хааны күрэтэр.

	Тохсус сүһүөх үйэҕэ - аймахтаһыы уруурҕаһыы тохтуур.
 
Бу таһымҥа уруккута аймахтыы дьон аймах-билэ дьон диэн таһымҥа тахсаллар.
 
Атын хаан үөскээтэ.
 Хаан туспа буолла.
 Аймахтаһыы көннөрү билсиһии, билии, билэр киһим диэн таһымҥа кубулуйда.

Туох эрэ түмсүүгэ тыл этээри, алгыс алҕаары гыннахтарына, аймах-билэ дьоннорум, диэн этэн саҕалыыллар.

Эргийэ хаанынан аахтахха тохсус сүһүөх үйэҕэ - уон ордугуна алта хаан суураллан аймахтаһыыны тохтотто.
 Аймаҕы - Билэ дьоҥҥо кубулутта.

Аймах-билэ дьон, диэн таһым уон икки хааҥҥа диэри барар.
 Уон иккис хаантан аймах-билэ диэн таһым уурайар.

Аймахтаһыы - Омук дьоно диэн таһымҥа көһөн биэрэр.
 Ол аата атын хааннаах буолан баран биир омуктаах дьоммут диэн таһым үөскүүр.
 Хаан күрэнэн быралыйан бэйэтэ туспа быр курдук, бырталанан тутулланна.
 Омугурда.

Кыыс оҕо - омук анала, диэн өс хоһоон бу мантан тахсар.

Кыыс оҕо улаатан эргэ тахсан атын хааны салҕаан төрөтөр, ууһатар, диэн суолталаах.
 
Бэйэтин хаанын салгыыр анала айылҕаттан суох.
 Сэт уурааҕынан бобуулаах, диэн суолталаах.
 
Дириҥ уонна бэргэн өс хоһооно.

Сахаҕа уруурҕаһыы-аймахтаһыы таһымнара итинниктэр.


Уруу-тарыы сахалыы ааттара-суоллара.


Удьуор төрдүн-ууһун ааҕыытыгар Өбүгэ уонна Абаҕа диэн өйдөбүллэри тутталлар.
 Ону быһаардахха маннык.

Киһи төрдүн ууһун ааҕыытыгар турар илэ бэйэтиттэн ааҕан таҕыстаҕына маннык буолар.

Ийэтэ-аҕата, эһэтэ-эбэтэ, хос эһэтэ-хос эбэтэ, онтон салгыы хос-хос эһэтэ-эбэтэ диэни туттар.
 
Онтон үөһээ кэлэр эр дьоннор Өбүгэ эһэ, эбэтэр өбүгэ дьон диэн буолаллар.

Төрөппүт аҕаҕыттан аҕа саастаах удьуор уруу аймахтар бары - Абаҕалар диэн буолаллар.
 
Өбүгэ дьиҥнээх удьуору биэрэр.
 Өбүһүнэн оҥорон удьуору утумнатан иһэр киһи буолар.
 Ол иһин.
 
Абаҕа дьиҥнээх удьуору биэрбэт.
 Уруулуу-аймахтыы эрэ.
 Өбүһүнэн быһаччы оҥорооччу буолбатах.

 Өбүгэттэн удьуордаан иһэр оҕо абаҕаларын таайан абаҕатыгар майгылыан сөп.
 Ол иһин өбүгэ уруулара-аймахтара абаҕалар диэн буолаллар.

Эр киһи өбүгэ этэ - өбүһэ буолар.
 
Дьахтар абаҕа этэ - абаһа буолар.

Удьуор хаан өлбөт сүппэт сүбэтин Сэп таҥара - эр киһиэхэ биэрбит.
 Онтун өбүгэтиттэн (өбүстээх киһититтэн) удьуордатан салҕанар оҥорбут.
 
Өбүс диэни таҥнары аахтахха Сүбэ диэн тахсан кэлэр.
 
Удьуор хаан өлбөт-сүппэт сүбэтэ ити сылдьар.
 Сэп таҥара уунуута.
 Олус улахан үөрэхтээх буолуу наадата суох.
 Бэйэтэ ыйа сылдьар.
 Саха тыла оннуктаах.

Аар Тат таҥара аан бастаан киһи-аймахха биэрбит тыла – саха тыла.
 Ол иһин итинник ыйар, сирдиир.

Сэп таҥараттан дьахтар-аймахха олох ситимин салгыыр Саба тиксэриллибит.
 Таҥаһы тигэр сап курдук.
 Олох ситимэ дьахталларга бэриллибит.
 Бу олох салҕанар саба - абас диэн ааттанан дьахтар-аймахха баар.

Атыыр айгыр - тыһы аймаҕы сабар буолбут.
 Эр киһи дьахтары сабар.
 Дьахтар саптарар.
 (Сап тардар.
) Саптарда даҕаны ыйаах биэрдэҕинэ удьуор ситимин саба салҕанан барар.
 Ити сабар диэн өйдөбүл бу олох салҕанар сабыттан тахсан кэлбит өйдөбүл.
 
Эр киһи оҕо кутун үөһэттэн ыан ылан баран, дьахтар илдьэ сылдьар олох ситимин сабыгар аҕаан биһэн силбэһиннэрэ сатыыр кыһалҕалаах.

Дьахтар-аймах оҕо кутун ситим сабыгар бистэрэн аҕата сатыыр наадалаах.
 Үөдэнэ – наада диэни үөскэтэр.
 Утары-таары тутан көр.

Эр киһи – кыһаллар.
 Дьахтар – наадыйар.
 Эр киһи – кыһыйар.
 Дьахтар – абаккарар.
 Оннук.
 Сэп кыһайыыта тус-туспа дьайыылаах.

Оччоҕуна биирдэ эрэ өбүгэттэн иһэр эр киһи өлбөт сүппэт сүбэ ситимэ быстыбакка тыыннаах буолан салҕанар.
 Утумнанан барар.
 Атын суох.

Дьылҕа быатын, олох ыйааҕын орто туруу бараан дойдуга - Ийэ илдьэ сылдьар.

Дьахтар илдьэ сылдьар олоҕун ситимин саба аҕаттан кэлэр оҕо кутунан аҕанан силбэннэ даҕаны киһи буолан төрүүр.

Олох салҕанар саба - тыыннаах олох абаҕата диэн буолар.
 Тыыннаах олох киэбин-халыыбын, аһытыытын, көөнньөрбөтүн бар-туом төрдүн илдьэ сылдьар.
 Ол иһин абаҕа буолар.
 Дьиҥин илдьэ сылдьар буолбатах.
 Улаатыннарар дьылҕатын илдьэ сылдьар.
 
Ис дьиҥин эр киһи илдьэ сылдьар.
 Ситим саба буоллаҕына суох.
 Бэриллибэтэх.

Дьахтар бэйэтэ эр киһиттэн кэлэр оҕо кута суох тыыннаах олоҕу тэрийэр кыаҕа суох.
 Ис дьиҥэ суох.

Дьахтар-аймах ис иһиттэн баҕаран иистэнэр.
 Сабы бэрэлиир.
 Өрөр-хатар.
 Ииспэрэй буолар.
 Тоҥмотун-хаппатын диэн оҥоро тута таҥыннара сатыыр.
 Куруук тугу эрэ өрө-хата сылдьар баҕалаах.
 
Ити аата этин-сиинин оҕону үөскэтэн өрөр-хатар айылгыта этэр быһыыта.
 
Олоҕун майгытыгар кытары батыһыннарар.
 Айылгы буоллаҕа дии.
 Онто дьахтар уопсай быһыытыгар-майгытыгар, туттуутугар-хаптыытыгар көстөр.

Сап саҕаттан салҕаныы, сил саҕаттан силбэнии, диэн өс хоһооно бу мантан тахсыбыт.

Эр киһи дьахтарга түһэрэн аҕаан силбиир уллуруктаах имэҥин дуома - сил саҕа буолара биллэр.
 Ол сил саҕа аҕааһын дьахтар олох ситим сабын кытары силбэстэҕинэ тыыннаах олох удьуора салҕанар.

Киһини этин-сиинин уутун арааран баран өһүлэн кэбистэххэ киһи этэ сап курдук быа буолар.
 Дьылҕа быата диэн ааттанар.
 Ол кырдьык.

Хайдах бэргэн өс хоһооной? Сөҕүллүөн сөҕүллэр.


Өбүгэ үгэс.


Эт-сиин ааттаахтара киһиэхэ өбүгэ уонна абаҕа буолан олоро сылдьыбыт дьоннортон үгэс уонна аҕас быһыытынан удьуордууллар.

Ол аата хайдаҕый?
Киһи өбүгэттэн үгэс быһыытынан быһа удьуордуур.
 
Ол аата өбүгэ киһи өбүһүн өб этиттэн саҕалаан этин-сиинин олоҕурбут тутулларын, айылгыларын, үөрүйэх буолбут олоҕурбут үгэстэрин барыта удьуорданан салҕанар.
 Ол удьуордаан иһии ис хоһооно буолар.
 Олоҕурбут үгэс быһыытынан.
 Бэриллэн иһиитинэн.
 Үкчү түһэрэн үтүгүннэрэн салҕанарыттан.

Күн сиригэр айыылартан бэриллибит эт-хаан айылгыларын толорор ньыма, албас аата - үгэс диэн буолар.
 
Холобур.
 
Эр киһи уонна дьахтар оҕо оҥорсон сапсар майгылара.
 Ити үгэс быһыытынан утумнаан бэриллэн иһэр дьыала.
 Киһини итиннэ үөрэппэккин.
 Yгэһэ этигэр-хааныгар олоро сылдьар.

Саастара ситтэ даҕаны айылҕа биэрбит үгэһинэн сапсыбытынан бараллар.
 Айылгы үгэһэ диэн буолар.

Оҕо үөскээһинин ис майгылара.
 
Утумнаан үгэс быһыытынан бэйэтэ сайдан оннун булар.
 Эмиэ эккэр-хааҥҥар удьуордаан бэриллэн иһэр.
 Эйигиттэн ыйыппат.
 Бэйэтэ билэр.
 Yгэс таҥараттан тардыылаах.
 Yөһэттэн ыйаахтаах.
 Киһиэхэ олоҕурар аналлаах.

Эт-хаан үгэһэ киһиттэн тутулуга суох.
 Ис билии буолар.
 Бэйэҥ билбэккин.
 Хааным эргийэр буолан тыыннаах инибин диэн буолаҕын.

Өй-санаа үгэстэрэ диэннэр эмиэ бааллар.
 Yөрүйэх буолан хаалбыт майгылар.
 Өй-санаа эт сааһын батыһан үлэлиир.
 Хайа эт сааһа үчүгэйдик үлэлиириттэн, мөлтөҕүттэн тутулуктаах.
 Эт сааһа хайдаҕый даҕаны - киһи оннук.

Сахалыы эт-хаан үгэһэ.
 Нууччалыы безусловный и условный рефлекс диэн буолар.

Ол сөп.
 Өбүс нөҥүө быһаччы оҥоһуллан иһэр удьуор буоларын быһыытынан үгэһи тутуһан сайдар.
 Айылҕа киэнин, биитэр өй-санаа киэнин.
 Ол өйдөнөр.

Абаҕа майгы төрүт дьоннортон аҕас быһыытынан удьуордуур.
 Ол аата аҕанан сыстыы быһыытынан.
 Майгылаан.
 Уруурҕаан.
 Абаҕа төрүттэрин ийэтинэн даҕаны, аҕатынан даҕаны таайан майгынныан сөп.
 Сөп түбэһии уруулуу-аймахтыы буолуу сиэринэн.

Абаҕа дьон өбүгэ буолбатахтар.
 Уруу хааннар.
 Биир удьуордар.
 Аҕа урукку дьон буолалларын быһыытынан үүнэр үнүгэс ыччаттарыгар удьуордаан көстөн ааһаллар.
 Абаҕаларын баппыт оҕо элбэх буолар.

Төрөөбүт оҕо таба таайан майгынныан, удьуордуон сөбүн иһин ийэтин уруу хаан, аймах дьонноро - таайдара диэн буолаллар.

Бу мантан сиэр-туом бөҕө тахсан кэлэр.

Эр киһи өбүгэ дьонтон удьуору салҕаан айар киһи быһыытынан бэйэтигэр сөптөөх үгэстэри тэринэр.
 
Аатын суолун ойоҕор, оҕолоругар иҥэрэр.
 
Дьахтары кини ойох ылар.
 Сыыттыыр.
 Сүгүннэрэр.
 
Халыым-сулуу, энньэ, баайы удьуордааһын үөскүүр.
 Ыал буолууга баай-дуол кыттыһан барар.

Эр киһи бэйэтин удьуору салҕыырыгар сөп түбэһэр гына олох үгэстэрин оҥостон ыал олоҕун тэринэр.
 Итинник олох үгэстэрин тэринэн удьуорун ситимин быспат гына салҕыыр, төрөтөр майгытын оҥостор.

Оҕо кутун биэрэр куйаар таҥараларыгар үҥэр-сүктэр, итэҕэйэр.
 Онно, эмиэ, үгэстэри бэйэтин кыаҕынан тэринэр.

Дьахтар аймах эр киһи удьуорун салҕаары, ийэ буолаары эргэ тахсан ыал ийэтэ буолан олоҕун оҥостор, оҕо төрөтөр.

Олох салҕанар, оҕо үөскээн киһи буолар ситим саба быстыбатын туһугар кыһанар.
 
Бөҕө буоллун диэн Эдьиий уонна аҕас иэйэхситтэригэр үҥэр-сүктэр.
 Удьуоругар баар буола сылдьыбыт эдьиий уонна аҕас дьахталлартан кини удьуордаан ситим тардан иһэр.
 Ол иһин кинилэртэн, Эдьээн Иэйэхситтэриттэн иэйии уонна иэтии майгыларын көрдөһөр.
 
Иэйбэт дьахтарга оҕо биэрбэт диэн буолара үһү.
 Ол муҥуттан сиэр тэринэн бөҕө буолаахтыыллар.
 Арыыннан аҕанан, сыаннан сыбанан, күл да күл буола-буола иэйэхсити атааран, айыыһыты ахтан сиэр-туом оҥороллор.

Оччоҕо оҕо үөскэҕэ күтүргэ кэбэҕэстик аҕанан силбэһэн, сыстан, түһэн хаалбакка, кээһэн кээспэккэ, оҕо куоппакка үчүгэйдик төрүүр ууһуур үһү.
 
Билигин оҕо үөскэҕин кээһэн, оҕону кыайан төрөөбөт дьахтар ахса суох элбэх.
 Ол онтон куотуу сиэрдэрэ-туомнара буолара саарбаҕа суох.

Өбүгэ, абаҕа туһунан кылгастык итинник.
 Бэйэтэ туспа тускул.
 Куолута элбэх.
 Сүрүнэ өйдөнөр буолла да – бүттэ.

Уруу-аймах өйдөбүл тыллара.

Уруубут-тарыыбыт ааттарыгар суолларыгар киирэбит.

Өбүгэ эһэ.
 - Эйигиттэн, бэйэҕин аахпакка туран, түөрт үйэ анараа өттүнээҕи аҕаҕынан удьуордаан иһэр эһэлэриҥ ааттара.
 Эбэтэр кылгастык Өбүгэ диэн буолар.

Абаҕа эбэ.
 - Өбүгэ эһэҥ ойоҕо.
 Аҕаҥ удьуорунан.

Абаҕа дьон.
 - Аҕаҥ удьуорунан аҕаҕыттан аҕа саастаах эр  дьоннор барыларын аата.
 Аҕаҥ убайдарыттан саҕалаан өбүгэ аймахтаргар тиийэ.

Холобур.
 
Аҕаҥ ийэтинэн уруулара киниэхэ таайдара буолаллар.
 Онтон эйиэхэ кэлэннэр - абаҕаларыҥ буолаллар.
 Аҕаҕынан урууларыҥ.
 Ол иһин.
 Аҕаҕар буоллаҕына таайдара этилэр.
   Эйиэхэ кэлэн кубулуйдулар.

Хос эһэ, хос эбэ.
 - Эйигиттэн үс үйэ антах дьон.
 Бэйэҕин аахпаккын.
 Ийэҥ, аҕаҥ эһэлээх-эбэлэрэ.
 Быһаччы удьуордаан иһииннэн.

Эһэ, эбэ.
 - Ийэҥ, аҕаҥ аҕалара ийэлэрэ.
 Эйигиттэн икки үйэ дьон.
 Бэйэҕин аахпаккын.

Хас биирдии киһи икки эбэлээх, икки эһэлээх буолар.
 Ийэҥ, аҕаҥ ийэлэрэ - эбэлэриҥ.
 Ийэҥ, аҕаҥ аҕалара - эһэлэриҥ.

Аҕаҥ өттүнэн эһэҕинэн аҕа ууһа буолар.
 Ийэ өттүгүнэн эһэҕинэн хаан-уруу буолар.

Икки киһи - аҕаҕын төрөтөн үксээтилэр.
 
Икки киһи-ийэҕин төрөтөн үксээтилэр.
 Yксээһин үстүүнэн буолла.
 Yс муннук.
 Yс өрүт.
 Ур ыйааҕа таҕыста.
 Алта киһи буолла.
 Аҕалаах ийэҥ эйигин төрөттүлэр.
 Икки үспүт - сэттис киһиннэн сэтэрийдилэр.

Ийэ, аҕа - эйигин төрөппүт дьонуҥ.

Аҕаҥ удьуорунан урууларыҥ маннык диэн буолаллар.

Аҕаҕыттан балыс саастаах эр дьон - эйиэхэ убайдарыҥ буолаллар.
 Аҕаҥ бииргэ төрөөбүттэрэ буоллун.
 Аҕатынан (эн эһэҕинэн) аймахтара буоллун, ийэтинэн (эн эбэҕинэн) таайдара буоллун.
 Саастара быһаарар.
 
Аҕаҕыттан балыс буоллулар да - убай буолаллар.

Аҕаҕыттан аҕа саастаах эр дьон барыта - абаҕаларыҥ буолаллар.
 
Аҕаҥ убайдара.
 Эһэҥ, эбэҥ аймахтарын эр дьонноро бары эйиэхэ абаҕа буолаллар.
 Инньэ өбүгэҕэр тиийэ абаҕыран барыы баар.

Аҕаҕынан хаан уруу дьахтар аймах барылара эйиэхэ эдьиийдэриҥ буолаллар.
 
Эйигиттэн балыс буоллахтарына - балтыларыҥ буолаллар.


Ийэҕинэн хаан уруу эр дьоннор Эһэҕиттэн уратылара бары - таайдарыҥ диэн буолаллар.
 Ийэҕиттэн аҕалара-балыстара ахсааҥҥа ылыллыбат.
 Бары таай диэн буолаллар.

Эн бу уруу таайдаргын этиҥ-сииниҥ таба таайан батан майгыннаан төрүөххүн сөп.
 Хайа баҕарар оҕо оннук.
 Ол иһин таай диэн буолар.

Ийэҕэр ити эр дьоннор убай, абаҕа эҥин буолаллар.
 Эйиэхэ кэлэн бары таай буолаллар.

Ийэҕинэн хаан уруу дьахтар-аймах барыта эдьиийдэриҥ, эбэтэр балтыларыҥ буолаллар.
 Эйигиттэн саастарынан аҕаларынан-балыстарынан көрөн.

Убай-быраат диэн сыһыаннар уопсай киэҥ өйдөбүллээх тыллар буолаллар.
 Урууга-аймахха барытыгар тарҕанан туттуллаллар.

Биир ыал дьиэ кэргэнин иһигэр ити сыһыаннар ааттара уларыйар.
 Анал аат диэкки көһүү буолан барар.

Бии - эн уол оҕо буоллаххына бииргэ төрөөбүт убайыҥ эйиэхэ бии диэн буолар.

Ини - эн буоллаҕына убайгар ини диэн буолаҕын.
 Киниттэн балыскын.
 Ол иһин.

Биир ыалга төрөөбүт уолаттар саастырынан ини-бии диэн ааттаналлар.

Аҕас - эн кыыс оҕо буоллаххына бииргэ төрөөбүт эдьиийиҥ эйиэхэ аҕас диэн буолар.

Балыс - аҕаскар эн балыс, биитэр балта диэн буолаҕын.

Убай - Кыыс оҕо бииргэ төрөөбүт киниттэн аҕа уол оҕо баар буоллаҕына убайа буолар.
 Убай оннунан хаалар.

Сурдьу - Кыыс оҕо бииргэ төрөөбүт киниттэн балыс саастаах уол оҕо баар буоллаҕына сурдьа диэн ааттанар.
 Кыыс оҕо бииргэ төрөөбүт быраатын сурдьум диэхтээх.

Эдьиий - уол оҕо бииргэ төрөөбүт киниттэн аҕа саастаах кыыс оҕону эдьиийим, диэхтээх.

Балыс, балта - уол оҕо бииргэ төрөөбүт киниттэн балыс саастаах кыыс оҕону балтым, биитэр балыһым диэхтээх.

Биир дьиэ-кэргэн иһигэр атыннык ааттаһыы баарын билбэтим.
 Итинэн бүтэр быһыылаах.

	Ыаллар оҕолоро улаатан ситэн-хотон бэйэлэрэ туспа ыал буолан тэринэн киирэн барар кэмнэрэ тиийэн кэлэр.

	Оччоҕуна суорумньулааһын, сыыттаһыы, холбоһуу уруу тэринии диэн буолан барар.

	Оҕолор улаатан холбоһон ыал буоллахтарына саҥа уруу тэриллэн уруу кэҥиир.
 Саҥа уруулар сыһыаннара үөскүүр.
 Олор ааттара-суоллара манныктар.

	Биир ыалтан уол, атын ыалтан кыыс холбоһон ыал буолаллар.

	Ходоҕой - холбоһор уоллаах кыыс ийэлэрэ бэйэ-бэйэлэрин кытары ходоҕойдуу буолаллар.

	Түҥүр - оттон кыыстаах уол аҕата түҥүрдүү диэн буолаллар.

	Холобур.
 
Ити ыалларга ходоҕойдоро кэлэн хонон ааспыт, дэсиһэллэр.

	Таһаараа ыалларга түҥүрдэрэ оҕонньор кэлэн олорор, диэн буолар.

	Хотун - кийииккэ эрин ийэтэ хотуна диэн буолар.

	Тойон - кийииккэ эрин аҕата тойоно диэн буолар.

	Кийиит - кыыс эргэ тахсыбыт уолун дьонугар кийиит диэн буолар.
 
	Кийиит диэн эриттэн аҕа саастаах дьон кийиит, дииллэр.

	Саҥас - кийиит эриттэн балыс саастаах дьоннорго саҥас диэн буолар.

	Сыҕаан - кийиит дьахтарга эриттэн балыс кыргыттар уонна уолаттар сыҕаан уруулара буолаллар.
 
Кыыс эргэ тахсыбытынан киниэхэ сыҕааннанан сыстыбыт саҥа, эриттэн балыс уруулар.
 Кийиити саҥаспыт диэн ааттыыр дьоннор.

	Холобур.
 
Эн миэхэ тугум буолаҥҥын сыҕааннан хааллаххыный? диэн буолар.

	Мантан тахсан сыҕаан уруу өйдөбүллэрэ үөскээн кэлэллэр.
 
Тус-туспа аҕа уустарыгар, ураты-ураты сиргэ дьахталлар эргэ тахсаллар.
 Олортон төрөөбүт оҕолор, сиэннэр ийэлэрин аҕаларын төрдүн аймахтарыгар сыҕаан уруу буолаллар.
 Сыҕаан уруу туспа аҕа ууһугар, ыраах сиргэ баар буолар.
 
Уруу сыҕарыйан сир уларыйан, туспа аҕа ууһугар кэҥээн ууһаан-тэнийэн барыытыттан, уруу ыраатан сыҕааннаныы, сэлээннэһии үөскээн барар.
 Уруурҕаһар уруурҕаспат майгы.

	Уол-тойон - кийиит эрин убайа киниэхэ уол-тойон диэн буолар.

Кыыс-хотун - кийииккэ эрин эдьиийэ кыыс-хотуна диэн буолар.

	Күтүөт - уол ойох ылбыт кыыһын дьонугар күтүөттэрэ диэн буолар.
 Күтүөт уларыйбат.
 Ойоҕун дьонугар барыларыгар күтүөт.

	Ийэ-кылын - күтүөккэ ойоҕун ийэтэ ийэ-кылын диэн буолар.

	Аҕа-кылын - күтүөккэ ойоҕун аҕата аҕа-кылын диэн буолар.

	Убай-кылын - күтүөккэ ойоҕун убайа убай-кылын диэн буолар.

	Күрэ-быраат - күтүөккэ ойоҕун сурдьута күрэ-быраат диэн буолар.

	Аҕас-кылын - күтүөккэ ойоҕун аҕаһа аҕас-кылын диэн буолар.

	Күрэ- балыс - күтүөккэ ойоҕун балта күрэ-балта диэн буолар.

	Кылыннар - күтүөккэ ойоҕун уруу-аймах дьонноро кылыннара диэн буолар.

Кыҥат - Күтүөт уонна кийиит аймах дьонноро бэйэ-бэйэлэригэр кыҥаттыылар диэн буолаллар.
 Уруу-аймах буолаары кыҥаһан сылдьар дьон.

Бэргэн - биир ыал улахан уолун ойоҕо кыра уол ойоҕор бэргэнэ диэн буолар.

Бадьа - биир ыал кыра уолун ойоҕо улахан уол ойоҕор бадьата диэн буолар.

Биллэх - биир ыал кыргыттарын эр-биир ойох ылбыт күтүөт дьоннор бэйэ-бэйэлэригэр биллэхтиилэр диэн буолаллар.
 Аҕата балыһа суолта ылбат.
 Уларыйбат.

Убайдыылар, бырааттыылар - бииргэ төрөөбүт ини-биилэр, биитэр аҕас-балыстар, эдьиийдии-сурдьулуулар, убайдыы- балыстыылар оҕолоро бэйэ-бэйэлэрин икки ардыгар убай, быраат, эдьиий, балыс диэн буолаллар.
 
Бии-ини диэн буолбаттар.
 Хаан кийииттэр, күтүөттэр кэлэн суураллан быралыйан атан арахсан барар.
 Ол иһин уопсай убай-быраат, эдьиий-балыс диэн туттуллар.

	Уруу ыраатан, хаан тэйэн быралыйан барда даҕаны аймахтаһыы ааттара уларыйан барар.

	Төрөппүт оҕо - бэйэҕиттэн төрөөбүт оҕо.

	Сиэн - оҕоҕуттан төрөөбүт оҕо.

	Хос сиэн - сиэниҥ оҕото.

	Сиэнчэр - хос сиэниҥ оҕото.

	Сыдьаан-сиэн - хос-хос сиэниҥ оҕото.

	Мантан салгыы хаан ыраатан сыдьааныран баран күрүүр.

	Сиэн-ини - бииргэ төрөөбүт иниҥ, бииҥ, эдьиийиҥ, балтыҥ уол оҕолоро.

	Сиэн-балыс - бииргэ төрөөбүт бииҥ, иниҥ, эдьиийиҥ, балтыҥ кыыс оҕолоро.

	Сиэн-бырааттар, сиэн-балыстар - бииргэ төрөөбүт бииҥ, иниҥ, эдьиийиҥ, балтыҥ сиэннэрэ.

	Аймах, сыдьаан уруулар буолан бараллар.

	Эн сиэннэриҥ иниҥ, эбэтэр убайыҥ, эдьиийиҥ сиэннэригэр тастыҥ убай, тастыҥ быраат, тастыҥ эдьиий, тастыҥ балыс буолаллар.
 Аймаҕырҕаһыы үөскүүр.

	Хос сиэннэртэн саҕалаан сиэнчэр уруу, сыдьаан уруу диэн буолан барар.
 Ырааҕынан аймахтаһыы олоҕурар.

	Мантан салгыы хаан уруурҕаһыыта күрэнэн ыраатан хаалар.
 Көннөрү күрүөх-билиэх сыһыаннар үөскээн олоҕураллар.


	
Оҕону ииттии тиһигэ.


Атын ыал оҕотун ииттэн көрөн-харайан оҕо гыныы салаата баар.
 Бу эмиэ урууну тэринии көрүҥэ буолар.
 Онон туспа соҕус аҕыйах да буоллар ааттар-суоллар бааллар.

	Ньаадьы - биир ыал атын ыалтан оҕо ииттэ ылбыт буоллаҕына бу ыаллар бэйэ-бэйэлэригэр ньаадьылыы диэн буолаллар.

	Оҕону ииттэ ылыы туспа сиэрдэрдээх үһү.
 Онтон холобур аҕаллахха маннык баар.

	Уксакалаһыы диэн баар.
 Саамай оҕону ылыы тарҕаммыт сиэрэ.

	Оҕоҕо анаан, туос иһит курдук, тымтай курдук хаа тигэн оҥоһуллара үһү.
 Оннук тигиллибит уйа аата - уксака диэн буолара үһү.

	Төрөппүт уонна ииттэр дьоннор бэйэ-бэйэлэрин кытары кэпсэтиһэн баран ньаадьылыы буоларга тыл-тылларыгар киирсэн баран оҕону ылсаллар-бэрсэллэр эбит.

	Ону ыла кэлэллэрин болдьоһон баран оҕону ыла кэлэр кэмнэригэр төрөппүт дьоно дьиэлэригэр оҕолорун уксакаҕа уган баран тахсан тэйиччи баран биэрэр эбиттэр.

	Ол кэмҥэ ньаадьыласпыт дьоно оҕо уксакалаах кэлэн дьиэҕэ киирэн оҕону ылан бэйэлэрин уксакаларыгар уган баран умайан хоруорбут хардаҕаһы оҕо оннугар уган хаалларан баран, оҕолорун түннүгүнэн таһааран илдьэ бараллара үһү.
 Ити кыһын.

	Сайын буоллаҕына уксакаларын илдьэн болдьоспут сирдэригэр мас төргүү мутугар ыйаан баран тэйэн ыраатан биэрэллэрэ үһү.
 Оннук ыраапыттарын кэннэ ииттэ ылар ньаадьы киһи кэлэн эмиэ умайан хоруорбут хардаҕастаах уксаканы оннугар ыйаан атастаһыннаран барар үһү.

	Оннук оҕо уксакаласпыттарын туоһулаан биһиги эҥээргэ Уксакаан диэн күөл баар.
 Ол күөл аата туохтан үөскээбитин туһунан итинник үһүйээн кэпсээн баарын истэн турардаахпын.

	Атын сирдэргэ оҕону ииттэ ылыы туспа сиэрдэрдээх буолуо.
 Омук сир аайы туох эрэ туспалаах буолуон сөп.
 Онно мөккүһүллүбэт.

	Иитийэх оҕо син төрөппүт оҕоҥ курдук.
 Онно тэҥнээх.
 Иитиллибит аҕа ууһун аатын сүгэн илдьэ сылдьар.

	Иитийэх буоларын билиэхтээх.
 Төрөппүт дьоннорун эмиэ.
 Төрөппүтүнэн аймахтарын билэрэ наада.
 Ыал буолан холбоһоругар төрөппүт хаанын аймаҕын кытары холбоһоро сатаммат.
 Иитиллибит хаанын аймаҕын кытары холбоһоро эмиэ бобуулаах.
 Былыргыттан оннук.

	Икки иитийэх оҕолор биир ыал оҕолорун курдук көрүллэллэр.
 Хаан удьуорун туох баар сыһыана кинилэргэ эмиэ толору тарҕанар.
 Удьуорга сөбө суох кинилэргэ эмиэ сөбө суох быһыы буолар.

	Иитийэх оҕо тамаҕар силлэнэр, диэн буолар.
 
Ииппит дьонун силин-хааҕын, өйүн-санаатын, туттуутун-хаптыытын, быһыытын-майгытын киэбигэр-халыыбыгар иитиллэн улаатар.
 Онон этигэр-хааныгар иҥэринэр.
 Дьиҥнээх хаан удьуорун кытары аҥаардаһыннаран эбинэр үһү, диэн билиилээхтэр.

	Ииппит ийэм, кииринньэҥ ийэм, ииппит аҕам, кииринньэҥ аҕам, диэннэри араараллар.
 Ол аата төрөппүт ийэ аҕа буолбатаҕын туоһулаан арааран этии буолар.

	Холобур.
 
Ийэтэ эрдэ өлөн дуу, арахсан дуу аҕатыгар хаалбыт оҕоҕо аҕатын иккис ойоҕо - кииринньэҥ ийэ диэн буолар.
 Билигин маачаха ийэ диэн тылы тутталлар.
 Нууччалыы таттаран.

	Эбэтэр, эрэ өлөн огдолуйан огдуоба хаалбыт оҕолоох ыал ийэтэ хаттаан эргэ таҕыстаҕына - кииринньэҥ аҕа буолар.

	Итинтэн атын иитийэх оҕоҕо бэйэ оҕотуттан уратылаһыы баар диэн этэр кыах суох.

Төрөппүт уонна иитийэх, саҥа уруу тэринэн олорууга итинник өйдөбүллэр уонна ааттар-суоллар бааллар.

Удьуор-кэдьиэр үөрэҕэ диэн бэйэтэ олус улахан, киэҥ үөрэх эбитэ үһү.
 
Уруу-тарыы ааттарыгар-суолларыгар бары ааты-суолу ырытар уонна хабар кыах бу кинигэҕэ суох.
 
Удьуор үөрэҕин сүрүн уонна сис майгыларын дьоҥҥо тиэрдэ сатыыр сорук турар.
 Кэлин дьон-сэргэ бу үөрэҕи дириҥэтэн, кэҥэтэн иһиэхтэрэ.
 Ол биллэр.


Одьулуун сиэрэ.


Былыр сахаларга одьулуун сиэрэ диэн элбэх ойохтонуу тиһигэ баара үһү.
 Билиҥҥи үйэ анараа өттүгэр диэри одьулуун сиэрин тиһигэ онон-манан баара.
 Былыр ыраахтааҕы саҕана көҥүллэнэр эбит.
 Анал ыйааҕынан.

Кэнники сүүс сылга одьулуун тиһигэ олохтуун суох буолбут.

Сэбиэскэй былаас кэлбит да - саппыт.
 Туура бобон кэбиспит.
 Онон одьулуун ойохтонуу баар буола сылдьыбытын туһунан эрэ истэбит.

Одьулуун сиэрин тиһигин үөскээһинэ манныктан буолбута үһү.

Ураанхай сахалар Ур Аар тус (Сир Ийэ Хотугу эҥээрэ) хайысха дьоно буолалларын быһыытынан Аҕа ууһунан, аҕа баһылааһынынан олорор үгэһи, сиэри таҥара этиитинэн олоҕурдуммуттар.

Ол аата эр киһи ойох ылар.
 Аатын суолун ойоҕор, оҕолоругар биэрэр.
 Ыал олоҕун ыал аҕата баһылыыр.
 Бэйэтин ойоҕун уонна оҕолорун иитэр-аһатар булгуруйбат кыһамньылаах.

Ыал аатыттан кини эрэ куоластыыр дьоно уонна бэйэтэ иитиллэн олорорун көмүскэһэр-харыстаһар кыахтаах киһи буолара үһү.

Сир-уот ыал аҕатыгар уонна уол оҕоҕо эрэ бэриллэрэ.
 Дьахтарга кыыска бэриллибэтэ үһү.

Оннук сиэрдэри олоҕурдан олохторун дьаһаммыттар.

Хайа баҕарар эр киһи ойохтоноругар ойох ылыахтаах кыыһын дьонугар халыым диэни кутан төлүүрэ.
 Кэпсэтиллэн ахсаана болдьоммут баайы-дуолу.
 Кыыс аҕата төһө дииринэн.
 Сөбүлэһии, кэпсэтиһии быһыытынан.

Кыыс дьоно кутуллубут халыымы бэйэлэригэр ылан апчырыйан кэбиһэллэр.

Халыымҥа бэриллэр баай-дуол бээһээҥҥитэ кыыска күтүөттүү сатыыр киһи бас билиитэ этэ.

Бүгүн халыым төлөннө - баай-дуол кыыс дьонугар бас билии буолан көстө.
 Күтүөттүүр киһи бас билиититтэн арахта.
 
Уруу күнэ-дьыла ананна.
 Уруу буолла.

Кыыстара эргэ тахсан күтүөт дойдутугар сүктэн барар.
 
Кыыс дьоно ылбыт халыымнарыттан итэҕэһэ суох баайы-дуолу бэйэлэрин баайдарыттан-дуолларыттан кыыстарыгар анаан энньэ диэн ааттаан ыал буоларыгар баай арааран биэрэллэр.
 Бу энньэ баай эн ыал буоларгар олох баай буоллун, диэн алҕыыллар-силийэллэр.

Бастаан халыым кинилэр бас билиилэригэр кубулуйбута.
 Билигин, аны, кинилэр биэрэр баайдара энньэ буолан эргэ тахсар кыыстарын бас билиитигэр кубулуйда.
 Дьахтар олоҕун тэринэригэр энньэ баайа олох-төрүт баай буолла.
 
Энньэ баай бу ыал баарын туххары дьахтартан арахпат.
 Кини анныгар сылдьар.
 Эр киһи ойоҕун энньэтин удьуордаабат.
 Ойоҕо өллөҕүнэ энньэ баай төттөрү дьонугар төннөрүллэр.
 Эбэтэр оҕолоругар тирээттэнэр.
 Эригэр бэриллибэт.

Халыым буоллаҕына хаһан да төннөрүллүбэт.
 Төлөммүт халыымы күтүөт төттөрү көрдөөбөт уонна ылбат.
 Бэриллибэт.

Кийиити энньэтин кытары күтүөт дойдутугар сүгүннэрэн көҥү үүрэн илдьэ бараллар.

Күтүөт киһи баайын-дуолун барытын халыым гынан кыыс дьонугар куппута.
 Билигин бэйэтин баайа-дуола суох.
 Ойоҕор бэриллибит энньэ баайы өрө мыҥыырыгар тиийэр.

Ол оннугар кини сирдээх.
 Ойоҕо буоллаҕына сирэ суох.
 Баайын-дуолун иитэригэр от-мас наада.
 Онтуҥ сирдээх-уоттаах киһиэхэ эригэр баар.
 
Икки өттүттэн тутулук, кэлгиллии үөскээн тахсар.
 
Дьахтар толору энньэ баайдаах.
 Олоҕу саҕалыырга сөптөөх баай.
 Сирэ суох.
 Сирэ-уота эригэр баар.
 
Эр киһи сирдээх-уоттаах, баайын дуомун ойох ылаары халыым төлөөн кутан кэбиспитэ онон сиртэн атын баайа суох.
 Баар да буоллаҕына халымыр баай буолар.
 Онон ойоҕун энньэ сүөһүтүн-аһын манаабытынан барар.
 
Ойоҕуттан арахта да - хоргуйбутунан барар кыахтаах.
 
Дьахтар эриттэн арахта да - баайа-дуола иитиллэр сирэ суох буолан эстибитинэн барар.

Ойоҕо суох киһи - ыал аҕата буолбатах.
 
Аҥаардас сылдьар эр киһи - куолаһа суох.
 Илээт курдук көрүллэр.
 
Аҕа баһылааһыныгар кыттыспат.
 Олоҕу-дьаһаҕы быһаарсыбат.
 Ахсааҥҥа киирбэт.
 Суох курдук, биитэр ыал оҕотун курдук көрүллэр сиэрдээх ирдэбиллээх.

Эр киһи барыта ойохтоох ыал буолуохтаах.
 
Дьахтар барыта эрдээх ыал буолуохтаах, диэни олох дьаһаныыта ирдиир.
 
Оччоҕо биир толору чөллөй ахсаан буолар.
 Куолас кэлэр.
 Барыта чөл ыалынан быһаарыллар.
 Онно тирэниллэр.

Биир аҥаардас киһини ахсааҥҥа ылбаттар.
 Куолас, тыл биэрбэттэр.
 Олоҕу быһаарыыга кытыннарбаттар.
 Толору ахсааҥҥа ылбаттар.
 Аҥаардас ахсаан, диэн буолар.

Олоҕу-дьаһаҕы тэринии, үлэни-хамнаһы, үбү-харчыны үллэстии барыта Ыалынан барар.
 
Таҥара ыйбыт ыйааҕынан итинник дьаһаныы олохсуйан турбут.
 Сир Сибиир Ур туһун үрдүнэн тарҕанан сириэдийбит.

Сааһын сиппит эр киһи барыта бу олоххо ыал буолан толору ахсааҥҥа киирээри, халыым кутар баайы мунньунан бэйэтин аҥаарын булаары ойох көрдүүр дьаллыктаммыт.
 
Ыйаах көрдөһөн дьахтар көрөр идэлэммит.
 Мээнэ сылдьыы уурайбыт.
 Соруктаах сылдьыы үксээбит.

Олох баран испит.
 Олох киһиттэн ыйыппат.
 Бара уста турар.
 Кэм-кэрдии киэҥ барааныгар эҥин араас барыта буолар эбит.
 
Сороҕор кыргыс буолан эр киһи сэриигэ кыргыска охтон аҕыйаан хаалар эбит.
 Сороҕор дьаҥ-дьаһах туран онтон эстии-быстыы буолар эбит.

Эр киһи күүстээх буолан баран чөлө чэгиэнэ кэбирэх.
 Оһолго эҥин кииримтиэ.
 Онон эр киһи өлөрө-сүтэрэ элбэҕэ оччоттон баччаҕа дылы дьахтар-аймахтан ордук.

Онон дьахтар аймах ахсаанынан ордон, биитэр Эрэ өлөн сүтэн огдолуйан хаалара үгүс үһү.
 Оччоҕо оннук дьахтар аҥаардас, эбэтэр оҕолорун кытары туран хаалара үһү.

Оннук быһыы олоххо ханна барыай? Баар бөҕө буоллаҕа дии.

Ыал аҕата өлөн хааллаҕына, оҕолордоох буоллаҕына улахан уола ыал аҕа баһылыгын кыһамньытын сүгэн, салҕаан туйах хатаран киирэн барар.
 Куолаһы кини ылар.
 Оннук сиэрдээх.
 Онон атаҕар туран ситэн эрэр уол оҕолоох ыал аҕаларын сүтүгүн син оһоруна сатыыр.
 Туох баар сир-уот улахан уолунан сирэйдэнэн ийэтин, дьонун баайдара иитиллэр кыахтанар.
 Оччоҕо бэйэлэрэ, быр курдук, олоруохтарын сөп.

Онтон уол оҕото суох ыалга аҕалара өллөҕүнэ дьахталлар уһурумаҕай хаалаллар.

Аны, эргэ тахсыбакка хаалбыт дьахтар-аймах сир икки халлаан икки ардыгар ыйааллан хааларыгар тиийэр эбит.

Дьахтарга сир бэриллибэт.
 Куолаһа суох.
 Аҕалар баһылааһыннара бүрүүккээн турар.
 
Онон олуурдаах кыһалҕа үөскээн киирэн барбыт.

Киһи эрэ барыта дьоллоох буолбат.
 Дьылҕата-төлкөтө барыта табыллыбат.
 
Олоҕо сатамматах киһи олоххо ханна барыай? 
Баһаам элбэх.
 Киһи-сүөһү үксээн истэҕин аайы сатамматах олохтоох дьоло суох киһи элбээн иһэр.
 Ол мөккүөрэ суох.

Итинник олохторугар сатамматах дьахталлар өрө туран, ыал аҕаларын үрдүгэр саба түһэннэр, утутар да олордор да суох гыммыттар.

"Эһиги ыалынан дьаһанан олорууну тэрийэн баран, олоххо үөскүүр кыһалҕалары быһаарбакка аҥаардастыыр уонна кэлтэйдиир олоҕу тэрийдигит.
 Дьахтар-аймах кыһалҕатын учуоттаабатыгыт.

Аҥаардас, огдообо хаалбыт дьахтар олоҕун туораттыгыт.
 Киһи аатыттан аһарар буоллаххыт, ити аата," - диэн буолбут.

"Иккиттэн биирин быһаарыҥ эбэтэр, аан-уустар курдук, ийэ ууһунан олорууну Ур тус эҥээригэр көҥүллээҥ.
 
Оннук дьаһаныыны ыалынан олорууну сэргэ киллэриҥ.
 Оччоҕо биһиги ийэ ууһунан олоруу сиэрдэрин тутуһан олоруохпут.
 Ыал буолан олоруугутун ыһыахпыт.
 
Дьэгээрбэлээн содурданан барыахпыт.
 Оччоҕо ыал олоҕун отуора ньачаас айгырыа.
 Тохтуоххут," - диэннэр дьахталлар суоһур°ҕаммыттар.

"Ыал буолан олорууттан арахсан, эр киһи уонна дьахтар-аймах тус-туспа олорон сылдьыыта саҕаланыа.
 
Таптаабыт эр киһибититтэн оҕолонон, эр киһини сэппитинэн манчыыктаан хамначчыт гынан холуонньа тэринэммит олорон барыахпыт.
 Биһиэхэ былаас, куолас наадата суох.
 Туох да сүрүннүүр тэрээһинэ суох хоро холуонньата буолан олоруохпут.
 
Дьол суох, олох итэҕэс буолар буоллаҕына Ыал буолуу  туохха нааданый?"
Онуоха эр дьоннор көмүскэнэ сатаабыттар.

"Хотугу тымныы тыйыс сиргэ ким эһиэхэ дьиэ-уот, уйа тутан биэрэр? 
Ситимэ быстыбат сэрииттэн ким эһиги уйаҕытын көмүскүүр.
 Киһи-аймах элбээтэҕинэ тугунан салайтаран олороҕут.
 
Ким сүөһү-сылгы көрөр, айааһыыр? Ким бултуур-алтыыр? 
Ийэ ууһун сиэринэн Ур эҥээригэр олорор сатаммат.
 Түҥнэри түөрэх буолар," - диэн эр дьон хоруйдаабыттар.


"Сатаммат буоллаҕына, аҥаардас дьахталларга дьолу уунар эр киһитэ булан кулуҥ.
 
Аҥаардас, огдообо хаалбыт дьахталларга ыал буолар тэрээһини тэрийэн биэрэр, ыал аҕата буолан олох ахсааныгар киирэр гына тэрээһини булуҥ да сабаас," - диэн турбуттар дьахталлар.


Бас-көс дьон хайыахтарай? Ыгыы-түүрэйии да бэрдэ үһү.
 Турбут кыһалҕаны быһаарыы буолбут.

Аҥаардас уонна огдуоба, олохторо сатамматах дьахталларга дьолу уунар олох дьаһаныытын көрдөөн барбыттар.

Хас биирдии дьахтар төрөөн кэлэн, оҕо төрөтөн орто дойду олоҕун дьолун билиэхтээх.
 
Ыал ахсааныгар киирэн, уйа туттан олоҕун-дьаһаҕын күө-бүрээччи олоруохтаах.
 Дьахтар-аймах ону ирдэһэрэ сөп.
 Олох ыйааҕа буоллаҕа.


Эмээхситтэри, дьахталлары кытары кэпсэппиттэр.
 
Ыал аҕаларын кытары сүбэлэспиттэр.
 Аҥаардас дьахталларга хайдах гынан дьолу уунар толкуйу тобулан таһаарбыттар.

Маннык гыммыттар.

Уол уонна кыыс саастарын ситтилэр даҕаны бастаан таптаһан, таба талсан сыыттаһан, суорумньулаһан, ыйыттаран, халыым-сулуу төлөһөн, энньэ бэрсиһэн эр-ойох буолуннар.
 
Ити ыйаахтаах ыал буолуу бастакы уонна сүрүн майгыта буолар.
 Онно туох да мөккүөр суох.
 Урут да баар.
 Билигин да баар дьыала.
 
Бастакы ойох эр киһиэхэ - ыйаахтаах ойох диэн буолбут.
 Дьиҥнээх уонна сүрүн ойох.
 Ыал оннук олоҕун саҕалыыр.

Маннык ойохтонууга эр киһи талар.
 Дьахтар сөбүлэһэр.
 Онон эр киһи ыйыттарар.
 Дьахтар сөбүлэһэр.

Олоххо туох барыта буола турар.
 
Сорох аҥаардас дьахтар ойохтоох ыал аҕатын табыла суох таптаан кэбиһэр.

Сорох дьахтар ыал буолан баран, Эрэ өлөн эрдэ баҕайы огдолуйан тулаайах хаалан хаалар.

Сорох дьахтар олоҕо табыллыбакка арахсан дуу, хайаан дуу соҕотоҕун хаалан хаалар.

Сорох дьахтар олох да бэйэтин-бэйэтэ бас билинэн туспа олоруон баҕарар.

Балар бары, хайа баҕарар киһи курдук, кыанан, баайдык, үчүгэйдик, дьоллоохтук олохторун олоруохтарын баҕараллар.
 Ол баата суох.
 Ким куһаҕан олоҕу олоруон баҕарыай? Баҕарбат.

Маннык түбэлтэҕэ дьахтарга өссө биирдэ кыахта биэриэххэ.
 
Оннук сатамматах олохтоох дьахтар өссө төгүллээн таһыгар, ыырыгар, эбэтэр ыраах да баар эр дьону барыларын сыымайдаан талан көрдүн.
 Оннук кыаҕы киниэхэ биэриэххэ.

Ол талан сыымайдаан көрөрүгэр туох да мэһэй суох буолуохтаах.
 Эр киһи ойохтооҕо эҥин мэһэй буолбат.

Аан бастаан ойохтонор эр киһини булсан тиксиһэн дьолун холбоотоҕуна - олус үчүгэй.
 Туспа ыал буоллаҕа ол.
 Толору дьиҥнээх олоҕу олорон барар.

Бэйэтин курдук, олоҕор табыллыбакка уһурумаҕай сылдьар эр киһини булан тиксиһэн холбостоҕуна - эмиэ үчүгэй.
 Туспа ыал буолан буруо таһааран олох олорон бардахтара ол.

Бу быһыыларга туох даҕаны хаарчах туспа тэрээһин суох.
 Буолуохтаах буолар.

Онтон олоҕор сатамматах дьахтар ойохтоох эр киһини талан бу киһи миэхэ дьолу уунуо, олохпун оҥоруо, диэн саныыр буоллаҕына манна туспа тэрээһини тэрийэн оҥоруохха.

Ойохтоох ыал буолан олорор эр киһи ыйаахтаах ойоҕун тас өттүнэн иккис, үһүс ойохтонуута - Одьулуун сиэрин тиһигэ диэн ааттанар.

Одьу дьолу уун, диэн өйдөбүл биир Одьулуун диэн туспа тыл буолан кубулуйбута буолар.

Одьу дьулай үлэтин туора барыыта.
 Дьулай үлэтин көнө барыыта дьолуо, дьулу диэн буолар.
 Одьу туорааһын - олдьу диэҥҥэ кубулуйар.
 Одьо туора дьоодьору соҕус сирэйдээх киһи баар буолааччы.
 Оннук киһини одьо сирэйдээх киһи диэн ааттыыллар.
 Оннук киһи тииһэ тииһигэр ыпсыыта тэҥ буолбат, одьоҕор буолар.
 Онон сыҥааҕа туора соҕус сылдьар буолар.

Ол кэриэтэ.
 Эр киһи ыйаахтаах ойоҕор сылдьыыта көнө сырыы диэн буолар.
 
Атын дьахтарга сырыыта туора сырыы диэн буолар.
 
Одьу диэн ити туора сырыы суолтатыгар манна туттуллар.
 Көнөттөн туораҥнааһын.

Дьол диэнэ биллэр.
 Дьулай үүдэһиннэрин үлэтин киэҥэ-куоҥа.
 Дьулай дьолуолаах, ону батыһа дьолоҕой диэн оройгуттан тилэххэр дылы ситим үүдэһин эт сааһын устун барар.
 Ол устун кэм-кэрдии ааһар.
 Өй сылдьар.
 Сүр сүүрэр.
 Онтун үлэтэ үчүгэй киһиэхэ дьол тоҕооһор.
 Онтун үлэтэ мөлтөх киһи - сордонор.
 Дьол икки сор икки сэргэстэһэн олдьу-солдьу сылдьаллар.
 Дьол соргута - сорго кубулуйара түргэн.

Уун диэн биэр диэн суолталаах.

Одьулуун диэн тыл өйдөбүлэ Одьу дьолу уун - туора дьолу уун, диэн буолбут.
 Ол иһин ыйаахтаах ойохтон ураты туора ойох диэн суолтаҕа туттуллан баар буолбут.

Одьулуун диэн тылы кылгатан соҕус одьолу диэн тылы тутталлара баар.

Одьолу диэн тыл суолтата эмиэ өйдөнөр.
 Одьо - туора.
 Дьол - өйдөнөр.
 Одьолу - туора дьол.
 
Иккис ойох туора дьол буолара биллэр.
 Ыйаахтаах ойоҕуҥ - көнө дьолуҥ, одьолу ойоҕуҥ - туора дьолуҥ.
 Кэриэстии түһүү тахсан кэлэр.
 Бүтэ турар.

Олоҕор сатамматах дьахтар-аймах орто дойдуга баһаам.
 Олорго туора дьолу уунан дьоллоохтук олох олордо сатыахха.
 
Дьахтар төрүүр үйэтэ кылгас.
 Ону аһаран кэбиспэккэ толору туһана сатыахха.

Дьоло суох дьахтарга орто дойду дьолуттан бэриһиннэрэн олоҕун саҥаттан бэйэтэ билэринэн талан оҥоһуннун диэн өссө төгүл кыах биэрии - одьулуун ойохтонуу тиһигин үөскэппит.
 
Хос ойохтонуу, иккис үһүс ойохтонуу сиэрэ баар буолбут.

Одьулуун ойохтонуу сиэрин саха киһитэ барыта истэр-билэр.
 Кэпсээн-ипсээн олус элбэх.
 Инньэ быдан дьыллар быыстарыттан.

Одьулуун сурда диэн биһиги нэһилиэккэ алаас сир баар.
 
Чурапчыга Одьулуун нэһилиэгэ диэн нэһилиэк баар.
 Одьулуун ойохтон төрүттэнэн аҕа ууһугар кубулуйан, салгыы улаатан түөлбэ буолан баран нэһилиэк буола улааппыт сир.

Итинник сир-сир аайы одьулуун сиэр тиһигин санатар сирдэр элбэхтэрэ буолуо.
 Хаһыспыт киһи билиэҕэ.
 Биһиги холобурга эрэ диэн этэбит.

Одьулуун тиһигин сүрүн уонна сис майгыларын көрөбүт.

Бастакы ойохтонууга эр киһи талан дьахтары ыйыттаран сөбүлэһиннэрэн ойох ылар.
 Ол сөп.
 Урааҥхай Ур уустар Эр киһиэхэ тирэнэн олоҕу дьаһанан олорор сиэрдээхтэр.

Одьулуун ойохтонууга ити кыратык уларыйар.
 
Дьоло суох дьахтар эр дьону бэйэтэ сыымайдаан, талан бу киһи мин олохпун- дьаһахпын оҥоруох-тутуох, баайбын-дуолбун иитиэх, сөбүлүүр киһим сылдьар, диэн булар.

Ол талбыт киһитигэр, эн миэхэ дьолу уун одьулуун ойох гынан ыл, диэн этинэр.
 Уора-көстө.
 Киһи нөҥүө суорумньу сиэринэн.
 Биитэр көрсүүлэһэ сылдьан.
 Эбэтэр бэйэтигэр туруорсан.
 Эр киһи сөбүлэҥин ыла сатыыр.

Тоҕо итиннигий?
Одьулуун ойохтонуу дьахталлар бэйэлэрэ туруорсан тэрийтэрбит майгылара.
 Онон кинилэргэ дьоло суох дьолун буллун диэн бэриллибит кыах.
 Ол иһин дьахтар талар.

Анараа киһитэ сөбүлэстэҕинэ - быһаарсыы буолан барар.
 Манна ньаҕайа элбэх.
 Ыйаахтаах ойоҕо сөбүлэһэрэ.
 Иитэр-аһатар кыахтааҕа.
 Сирэ-уота.
 Аҕалар мунньахтара көҥүллүүрэ.
 
Дьахтар урут ыал буола сылдьыбыт буоллаҕына дьахтар бэйэтин энньэ баайа баар.
 Ол үөһээ өттүгэр саҥа Эрэ эбии баай биэрэн дьахтары иккис одьулуун ойох гынан ылар.

Онон бу киһи икки ойохтонор.
 Бастакыта ыйаахтаах ойоҕо.
 
Хос ойоҕо одьулуун ойоҕо диэн ааттаналлар.

Одьулуун ойоҕун ыйаахтаах ойоҕун кытары олорор сурдугар олохтообот.
 
Икки тыһы биир уйаҕа батыспат, диэн өс хоһооно баар.
 Онон салайтараллар.
 Хас биирдии тыһы туспа уйалаах буолуохтаах.
 Айылҕата оннук.

Туспа сурт олоҕо ылан атын алааска, биитэр атын түбэҕэ олохтуур.

Икки ойоҕунан эргийэ сылдьан баайын-дуолун иитэн, көрөн-харайан бэрэлиир.
 Бу киһи баайа-дуола кэҥээн, тарҕанан улаатан киирэн бардаҕа ол.

Оннук одьулуун ойохтоммут киһиэхэ эбии саҥа ыалга бэриллэр курдук, сир бэриллэр.
 Ол сиргэ дьиэ-уот тутан саҥа одьулуун ойоҕун олохтуур.
 
Олорор майгытын, тэрээһинин барытын үлэһитин-хамначчытын барытын булан биэрэр.
 Атын алааска, туспа түбэҕэ ыал буолбутунан барар.

Сиргэ-уокка кэҥээһин киһи эбиллиитэ буолар.
 Киһи элбээн тэнийэн сир туһаныллан тарҕаан, баай-дуол үксээн бардаҕа ол.

Сорох байбыт дьоннор сурах ыыталлар үһү.
 Бачча халыымы-сулууну кутабын одьулуун ойоххо наадыйабын, диэн.

Оччоҕо ол баайга-дуолга ымсыыран сорох дьон кыыстарын одьулуун ойох гынан биэрэргэ сөбүлэһэр үһүлэр.
 
Оннугар халыым-сулуу кутан, уруу тэрийэн бу кыыһы ойох ылан сүгүннэрэн аҕалара үһү.

Туспа сиргэ олохтоон одьулуун ойох гынан олороллоро үһү.
 Икки ойоҕор эргийэ сылдьар.

Манна ирдэбилэ судургу.
 Икки ойоҕор тэҥ болҕомтону ууруохтаах.
 
Иккиэннэрин иитэн, баайдарын-дуолларын көрдөрөр-харайтарар тулхадыйбат кыһамньыны сүгэр.

Былыргы баайдар ол иһин үс - сэттэ эҥин ойохтоноллоро үһү.
 Биир ыйаахтаах ойох уоннааҕыта одьулуун ойохтор.

Холобур кэпсээн.
 
Биһиги нэһилиэккэ үс сүүсчэ сыл анараа өттүгэр Остобунай диэн кинээс олоро сылдьыбыт үһү.
 Баай киһи үһү.
 Кини үс ойохтооҕо үһү.

Yһүс одьулуун ойоҕун Сайылык диэн сиргэ суртаан олохтообут.
 Бу ойоҕор оҕо төрүү-төрүү өлөр эбит.
 Кыайан оҕо турбатах.
 Онтон мунчаараллар эбит.
 Иккиэн.

Остобунай санаа булуммут.
 Бу ойохпор дьолу кыайан уунумаары гынным.
 Сатаммат быһыы буолан барда.
 Тугу эрэ тобуллахха сатанар, диэн буолбут.

Дьокуускайга түһээн хомуйан киллэрэр эбит.
 Сылга биирдэ дуу, хайдах дуу? Онно киирэ сылдьан биир ыһыыт омук киһитэ муна сылдьарын булан таһаарбыт.
 Бэйэтин кытары илдьэ кэлбит.

Бу кэлэн Сайылык алааска олорор одьулуун ойоҕор сыыттаан холбообут.
 
Бу мин одьулуун ойоҕум.
 Кыайан табыллыбатыбыт.
 Оҕо турбата.
 Онон бу баайы-дуолу баай гынан бу дьахтары ойох гынан туспа ыал буолан буруота таһаарыҥ.
 Баҕар, хаан уларыйдаҕына эһиэхэ оҕо-уруу атаҕар туран удьуор салҕаныа, диэн буолбут.

Оннук иккиэннэрин холбооттоон кэбиспит.
 Бу Дуускаһыттаах хас да оҕоломмуттар.
 Хаан уларыйбытын таайан оҕолоро турбуттар.
 Өлбөтөхтөр.
 Бары үйэлэрин моҥообуттар.

Билигин Дуускаһыт өбүгэ төрүттээх Дуускаһыт аҕатын ууһа диэн биһиги нэһилиэккэ бааллар.
 Хара баһаам дьоннор.
 Хор, оннук.

Остобунай кинээс оннук толкуй тобулан одьулуун ойоҕор бэйэтэ уумматах дьолун атын омук киһитин тиэйэн аҕалан сыыттаан ууннарбыт.

Иккис холобур кэпсээн.

Аан дойду ааттааҕын Чыҥыс-хаан ыраахтааҕыны ылан көрүөххэ.

Чыҥыс-хаан аҕата Өһөгөй-боотур диэн баара үһү.
 Бу киһи сүрдээх өһүөннээх киһи үһү.
 
Оччотооҕу кыргыс үйэтин саҕана атын сиргэ эргэ тахсан сүктэн баран иһэр дьахтардаах дьоҥҥо саба түһэн эрин өлөрөөрү гыммыт.
 Ону дьахтар өлөртөрбөтөх.
 
Өһөгөй-боотурга одьулуун ойох буоларга сөбүлэспит.
 Эрин тыыннаах ыыттарбыт.

Өһөгөй-боотур ол дьахтары одьулуун ойох гынан ылбыт.
 Бу одьулуун ойоҕуттан - бөлүөх хаан ытыһыгар тутуурдаах уол оҕо төрөөбүт.
 Ол уол улаатан Чыҥыс-хаан буолбут.

Чыҥыс-хаан онон Одьулуун-ойохтон төрөөн турар.
 Итини киһи барыта билэр, истэр.

Хор, оннук былыргы силистээх-мутуктаах быһыы - Одьулуун ойох сиэрэ, диэн.


Хайа баҕарар эр киһи ыйаахтаах ойоҕо көрсүүлэһэрэ былыргыттан сөбүлэммэт.
 Сааттаах-сууттаах дьыала.

Одьулуун ойоххо көрсүүлэһэрэ улахан одуута суох.
 Ол курдук көҥүл соҕус.
 Эриттэн да оҕо булуммутун иһин, көрсүүттэн да оҕоломмутун иһин баа буолбат майгыта баара үһү.
 
Киһини ууһата сатааһынтан буолуо.
 Кураанах түбэҕэ элбэх киһи баар буола сатыыр баҕатыттан буолуо, баҕар.
 Уопсайынан оннук.
 Көҥүл соҕус эбитэ үһү.

Кимтэн да төрөөтүн одьулуун ойоҕуттан төрөөбүт оҕо барыта эрин аннынан суруллар.
 Аҕаларын быһыытынан билиниллэр.
 
Ону эр киһи бакаат батара сатаммат.
 Оҕолорун, ойоҕун иитиэхтээх.
 Олохторун оҥоруохтаах.
 Оннук ирдэбиллээх.


Одьулуун дьаһаҕын майгыта.


Маннык судургу баҕайы дьаһахтаах үһү.

Одьулуун ойохтоох ыал аҕата олоҕу быһаарсар куолаһа биирин курдук, бииринэн хаалар.
 Биир ыал аҕатын суотугар.

Түһээн төлөбүрэ биир ыалтан ирдэниллэрин курдук буолар.
 Биир ыал суотугар түһээн төлөбүрэ тиксэр.

Оттон сиргэ- уокка тирээтэ икки төгүл улаатар.
 Икки тирээт буолара үһү.
 
Онон баай-дуол, сир-уот, түһээн төлөбүрүн өттүгэр барыыстаах.
 Куолас өттүгэр ньочооттоох курдук тахсара үһү.

Дьаһаҕын дуома итинэн бүтэр.
 Судургу.


Одьулуун кубулуйуута.


Өскө одьулуун ойох бэйэтигэр сөптөөх туспа киһини булан бу киһиэхэ эргэ тахсан туспа ыал быһыытынан буруо таһаарар буоллаҕына - ол баа, одуу буолбат.
 Үтүө көҥүлэ.
 Сиэр быһыытынан бэйэтэ быһаарсар.

Холоонноох доҕорун булан туспа эрдэнэн ыал буолан буруо таһааран олоро сатыыра бааламмат.
 
Одьулуун ойох майгытыттан көһөн ыйаахтаах ойох буолара ордук сыаналанар.
 Сүрдээх дьахтар эбит диэн буолар.
 Оннукка баайы-дуолу тыыран арааран бэриллиэхтээҕэ үһү.

Сахалар одьулуун ойохтонууларын тиһигэ итинник эбитэ үһү.

Онтон аҕата өлбүт ыал ийэтэ огдолуйан баран уол оҕолордоох буоллаҕына одьулуун ойох буола сатыыра наадата суох.

Улахан уолун аннынан ыал буолан син биир уруккутун курдук олорор.

Ийэтин баайын-дуолун улахан уола ылбат.
 Көннөрү салайан иитэр, көрөр-харайар эрэ.

Ийэтин-аҕатын баайын-дуолун өтөх төҥүргэһэ, мурун бүөтэ диэн ааттаах кыра уол удьуордаан хаалар сиэрдээх.
 Кыра уол дьонун көмүс уҥуохтарын көтөҕүөхтээх, диэн майгылаах.
 
Биллэн турар кэриэс тылга атын быһыы этиллибэтэх буоллаҕына.
 Кэриэс тылга этиллибит ол онон барар.
 Мөккүөр суох.


Билиҥҥи быһыы.


Билигин Саха сиригэр элбэх ойохтонуу туһунан кэпсэтиһии дөрүн-дөрүн буола-буола күөдьүйэн кэлэр.

Онно үксүгэр элбэх ойохтонууттан дьахтар-аймах өһүргэнэн бөҕө буолаллар.
 Айдаараллар.
 Элбэх ойохтонууну абааһы көрөллөр.

Чэ, ол аныгы дьахталлар бэйэлэрин дьыалалара.
 Кинилэр ууһу-удьуору тэнитэллэр.
 Бэйэлэрэ билиэхтэрэ.

Одьулуун ойохтонуу тиһигин былыргы дьахталлар бэйэлэрэ туруорсан, сатаабаккалар, айдааран олоххо киллэттэрбиттэрэ үһү.
 
Биһиги ууһуурга-тэнийэргэ көҥүл буолуохтаахпыт, ону эр дьоннор иитиэхтээххит, көрүөхтээххит-харайыахтааххыт, араҥаччылыах тустааххыт.
 Оҕо оҥорон кэбиһэ-кэбиһэ сис туттан кээһиэ суохтааххыт.
 
Биһиги оҕолорбут бары аҕалаах буолуохтаахтар.

Хас биирдии дьахтар эрдээх буолуохтаах.

Аҕата суох оҕо, эрэ суох дьахтар, диэн суох буолуохтаах.
 
Төрөөн кэлбит дьахтар барыта орто дойду дьолун билиэхтээх диэннэр.

Хас биирдии дьахтарга - Эри!
Хас биирдии оҕоҕо - Аҕаны!
Хас биирдии дьахтарга - дьолу уун! - дэһэ-дэһэ дайбаналлар үһү.

Ити үс быһыы дьахталлар хамсааһыннарын сүрүн сис төрүттэрэ буолбуттар.

Эр киһи эрэйдээх ханна бараахтыай? 
Куруук хото сылдьар хотуна хоойго сытан тоҥонохтуу-тоҥонохтуу туруорсубутун кэннэ олох тэрээһинин тэрийбитинэн бараахтаабыттар үһү.

Төһө күүһэ кыайарынан бу киэркэйэн мэтэриһэ сылдьар туора дьахталларга дьолу-соргуну ууммутунан бараахтыыр буоллаҕа дии.

Дьахтар-аймах орто дойду олоҕун ыйааҕын, удьуор салҕанар ситим сабын бэйэлэрин истэригэр уктан илдьэ сылдьаллар.
 Оннук дьону ким хотуой.
 Кинилэр төһө да баһылаппыттарын хотоллоро биллэр.
 Ол иһин хотун диэн ааттаналлар.

Одьулуун тиһигиттэн киһи өһүргэнэрэ баара көстүбэт.
 Дьолу-соргуну тэрийэ сатыыр кыһалҕаттан тахсан баар буолбут майгы буоллаҕа.

Өһүргэнии үрүҥү-хараны араарбат буолбут дьонтон тахсар.

Былыргы одьулуун майгытын туруорсан олоххо киллэртэрбит дьахталлар санааларын уонна аныгы дьахталлар өһүргэнэн өттүктэрин үлтү түһэр санааларын тэҥнээн көрдөххө, былыргы дьахталлар санаалара уһунун-киэҥин киһи сөҕөр.
 
Аныгы дьахталлар санаалара кэтэхтэрин астарынааҕар кылгаһыттан киһи кэлэйэ тамныыр.
 Тугу да үөрэтэн, дириҥээн көрбөккө аҥаар кырыытыттан өһүргэн да өһүргэн буолуу.

Туох диэххиний? Өрө сыҥан кээһэргэр эрэ тиийэҕин.


Киһи тыыннаах олоҕун кэрдиилэрэ.


Киһи бу дойдуга Суох эйгэтиттэн Баар буолан төрөөн түһэр.
 
Ийэтин иһиттэн төрөөн түһүөҕүттэн улаатан кырдьыар дылы дьыл-күн хаамыытынан сааһыран, сылтан-сыл аайы ураты-ураты кэрдиилэри олорон ааһар.
 Ол кэрдиилэр тыыннаах олох кэрдиилэрэ диэн ааттаналлар.

Тыыннаах олох кэрдиилэрин биир да киһи тумнубат.
 Тумнан, туораан атыннык сайдар кыаҕа суох.
 Киһи барыта ити кэрдиилэри ааһар.

Тыыннаах олох кэрдиилэрэ Ур ыйааҕар сөп түбэһэн кэм-кэрдии устун айанныыллар.
 

Ойуута маннык.


			       Муҥутуура.





	Сайдар өрүт.
			Санньыйар өрүтэ.




     Төрөөһүн.
					 Өлүү.


		Бара турар	кэм-кэрдии дьураата.


			Мэҥэ Ур ыйааҕа.


Ур (үс өрүт өргөс) ыйааҕар тутуһан тыыннаах олох сайдара көстөн турар.

Бу кэрдиилэр хас биирдии киһиэхэ тус-туспа майгылаахтык көстөн ааһаллар.
 Онтуката хас биирдии киһи удьуоруттан, тус бэйэтин олоҕуттан-дьаһаҕыттан тутулуктаах.
 Оннук уратылаһыыны төрөл, бэһэл диэн өйдөбүллэринэн быһаараллар.

Төрүөҕүттэн удьуордаан үөлэн, ньүөл-ньаал эттээх-сииннээх киһи - төрөл уонна сайдыыта үөлэн буолар.
 Судургутук эттэххэ сайдара түргэн уонна үөтэлиир буолар.

Төрүөҕүттэн удьуордаан туран иинэҕэс эттээх-сииннээх киһи - хачаайы уонна сайдыыта бэһэл буолар.
 Сайдыыта бытаан үөтэлиирэ кыра буолар.

Төрөл киһи - түөрт уонугар өйдөнөр, бэһэл киһи - биэс уонугар өйдөнөр, акаары киһи - алта уонугар да өйдөммөт, диэн өс хоһооно баар.

Бу өс хоһооно төрөл уонна бэһэл сайдыы өйдөбүллэриттэн тахсыбыт.

Буос.


Тыыннаах олох кэрдиилэрин сүрүн олуктарын батыһыннаран көрөн былыргы сахалар наардаан, тус-туспа ааттаан-суоллаан биһиэхэ хаалларбыттар.
 Олору көрөбүт.

Эр киһи таһаҕын сымыытын ыарыгар уонна мыыдаратыгар оҕо куттаах - уллурук диэн үөскүүр.
 Нууччалыыта сперматазоид диэн ааттанар.

Уллурук Эр ыйааҕынан батыһан сайдар буолан Ур ыйааҕын тутуһан үөскүүр.
 Ол аата үс кырыылаах, үс муннуктаах тыынаах харамай.

Дьахтар-аймах ис киэлитин ыарыгар Аан Аһай диэн ааттаах сап ситим тардыылаах оҕо үөскүүр аана ыйга биирдэ ситэн баар буолар.
 
Аһай аан майгылаах.
 Ол аата түөрт кырыылаах, түөрт өрүттээх.

Ый ыйаах биэрдэҕинэ эр киһи уонна дьахтар бэйэ-бэйэлэрин сапсыстахтарына - эр киһи уллуруга дьахтар иһигэр киирэн аһайын аан уоһун уоһаан аһаҕас өрүтүн сабар.
 
Уллурук икки аһай икки холбоһон биир  буолаллар.
 Ол холбоспуттара Буос диэн ааттанар.
 
Буоһааһын буолар.
 Буос уоһаҕыран, уоһаан оһоҕостонуу саҕаланар.
 Онтуҥ Буос оһоҕос диэн ааттанар.
 Ити оҕо үөскээһинин бастакы таһыма.

Сүөһүгэ буос ынах.
 Киһиэхэ оһоҕостоох дьахтар диэн хат буолан эрэр дьахтары ааттыыллар.

Буоһааһыны кырыы үөрэҕэр таһааран ойуулаан көрдөрөр буоллахха манныкка майгылыыр.


	     Эр киһи				Дьахтар.


	    Уллурук.
				Аһай.

		Ур.
				Аан.




Холбоһон буоһууллар.
 Эр киһи уллуруга дьахтар аһайын аанын сабан бүөлүүр.
 Аана кыыс аанын аһар, Бүөтүр уол бүөлүү түһэр.
 Оччоҕо маннык буолар.



			   Буос бэс.


Ур уллурук уонна аан аһай холбостулар.
 Ур уонна Аан бэйэ-бэйэлэрин хайырдаһан силбэһэн биир буоллулар.
 
Ур уонна Аан хайырдаһан, хайсан туран булсан холбоһуулара - Ур - аан - хай, диэн өйдөбүлү үөскэппит.
 Ол иһин биһиги ураанхай саха диэн буолабыт.

Ураанхай диэн тыл төрдө бу сылдьар.
 Атыны көрдөөмөҥ.
 Булуоххут суоҕа.
 
Ур уонна Аан силбэһэн сапсыһан холбоспутугар - биэс муннуктаах, биэс өрүттээх Буос бэһиргэс диэн ааттаах майгы баар буола түһэр.
 
Биэс салаалаах Бэс тутулун Ур уонна Аан (атыыр уонна тыһы арахсыылар) тутуллара иккиэн кыттыһан оҥорон таһаардылар.
 Орто дойдуга үһүс Буос Бэс тутул үөскээн тыынар-тыыннаах баар буолар кыаҕы ылла.

Бу көстөр күөх халлааннаах Аан ийэ дойдуга Бэс тутуллаах тыыннаах олох тутула бэрт сэдэх.
 
Онон ити тутулу абааһы да аймаҕа, Айыы да аймаҕа былдьаһаллар.
 Абааһы аймаҕа Айыы бииһиттэн былдьыан баҕарар.

Бэс бэһиргэс тутуллаах биэс салаалаах тутул баар буолла даҕаны - Буоһааһын буолан барар.
 Биэс салааҕа тарҕанан барыы буос диэн буолар.
 Биэс - Буос.
 Бэйэлэрэ ыйсан тураллар.
 Буоһааһын маннык барар.


Дьахтар Аан тутула эр киһи Ур тутулун ылан сабынан сабыланна даҕаны үс өрүттээх, муннуктаах Ур тутулун кутуругар баар кутунан куттаран батыһыннаран уонна тутуһуннаран олох ситим сабын хат-хат хаппытынан, өрбүтүнэн барар.
 Салаа-салаа таһааран силигилэппитинэн барар.
 
Биэс өрүттээх, биэс салаалаах Бэһиргэс биэтэскэ Ур тутуллаах үс муннук бөҕөнү үүйбүтүнэн үксэппитинэн барар.
 Онтуката уон ахсааннаах үс муннугунан тутулланан үүйүллэр.
 
Биэс салаалаах бэһиргэс тутул уон үс муннугу хааччахтаан биэс үс муннугу хаалларар.
 Биэс үс муннук биэтэс суутугар уонна оҕо үөскүүр ур уутугар баран биэс салаа сулус тардыылаах Киһи лабааларын тутула өрө мэҥийэн өрүллэн, хат-хат хатыллан харааран тахсан тиийэн кэлэр.
 
Ортотугар баар ис бэс бэһиргэһэ салгыы өрүллэн-хатыллан оҕо буолан төрүүр.

Онтуҥ маннык.




	Буос					Бэс.


			
			Буос бэс.

		Удьуор салҕанар Буос-бэс туомтаныыта.




Удьуор үөрэҕин майгытынан киһи ийэтин иһигэр чыҥха тардыыланан, туомтанан, салгыы сайдан барыыта маннык буолара эбитэ үһү.


			Чыҥха-Биэ.

Удьуор салҕанар аатырар-суолурар биэриилээх Биэн им-бэлиэ.

Күтүр.

Кэнэҕэски.

Ур уу.

Хаата.
 (Сарыы суу хааҕы.
)
Оҕо бэйэтэ.

Иһэ уонна сэбэ.

Бу аата Биэ диэн.
 Тэбиэн ыйтан ыйаахтанан, Аламай Күнтэн куттанан, Сибиэнтэн сибистэнэн, сиир Симиэрт өлүүлэнэн, Сибиэккэ силис тардан, сир Сибиир киһитэ буолан удьуор салгыы салҕанар, хаан тарҕанар.
 Тыыннаах олох баар буолар.

Орто туруу дойдуга Биэ имэ баар буолан киһи төрүүр үөскүүр.
 Ол иһин хотун-ойох дьахтар хаста төрүүрүнэн ааттанар.

Биирдэ төрөөбүт дьахтар – Ат-усса.

Иккиттэн үөһэ төрөөбүт дьахтар – Биэ-усса.

Эһигиттэн саха удьуор туомтанар им-бэлиэтэ тугуй? диэн ыйытыы баар буолла даҕаны, Буос уонна Биэ бэлиэлэри саныы түһүөхтээххит.
 Уонна ойуулаан көрдөрүөхтээххит.
 
Саха киһитэ барыта билэ сылдьыахтаах.
 Былыр бары билэр этилэр.
 Билигин билбэттэрэ - сааттаах.

Оҕо ийэтин иһигэр буоһаан оһоҕостонон хат буолар кэмин-кэрдиитин болдьоҕун ааҕыы маннык буолар.


Хат буолуу уонна төрөөһүн болдьохторо.


Ыал таһымыгар судургутук маннык ааҕыылаах.
 Аан дойду дьонун киэнэ барыта биир.
 Хат буолууга арахсыы уратылаһыы суох.
 Таҥараттан биир биэриилээх.

Дьахтар хат буолуутун болдьоҕо 280 хонук.
 Кыра ынтах-бэттэх чорбохтоох буолуон сөп.

Аныгы нуучча дьылдьыт халандаарынан ити болдьох 9 ый + 7 хонук диэҥҥэ тэҥнэһэр.
 (30-31 хонуктаах халандаарынан 9 ый 273-274 хонугу биэрэр.
 Онно 7 хонугу эптэххэ 280 хонук тахсар.
)
Былыргы саха дьахтарын ыйынньык халандаарынан 9,5 ыйга тэҥнэһэр.
 Тоҕус ый уонна ый аҥаара.
 (Саха дьахтарын ыйынньыга  ыйа 29-30 хонуктаах буолар.
 Бастакы ыйа - 29 хонук.
 Иккис ыйа – 30 хонук.
 9 ыйга 29 хонуктаах ый 5 төгүл буолар.
 Ол аата 145 хонук.
 30 хонуктаах ый 4 төгүл буолар.
 Ол аата 120 хонук.
 
Оччоҕо 145+120=265 хонук + 15 =280 хонук.
)
Былыргы Эр киһи халандаарынан дьахтар хат буолуутун болдьоҕо 10 ый олунньутугар тэҥнэһэр.
 Эр киһи халандаара 28 хонуктаах.
 Төгүрүк сылга 13 ый олунньулаах.
 
(28 * 10 =280 хонук.
)
Бу тугу этэрий?
Оҕо үөскүүр уллуруга эр киһиттэн дьахтарга киирэн буоһуур.
 Онон бэйэтин сайдыытын халандаарын ийэтин иһигэр кытары тутуһуннарар.

Эр киһи халандаарынан саҥа киһи үөскээн төрөөн түһээһинэ 10 ый олунньуттан ордубат.

Хат буолбут дьахтар бүтэһик ыйданыытын бастакы күнүгэр 280 хонугу эбэн кэбиһэр.
 Оччоҕо хат буолар болдьоҕо тахсар.

Ону халандаар ыйыгар көһөрөр.

Нуучча халандаарынан 9 толору ый + 7 хонугу эбэр.

Саха дьахтарын ыйынньык халандаарынан 9, 5 ыйы эбэр.
 
Эр киһи халандаарынан 10 ый олунньутун эбэр.

Оччоҕо оҕо төрүүр болдьоҕо тахсан кэлэр.

Иккис ньыманнан ааҕыахха сөп.
 Бастаан эбэн аахтыбыт.
 Билигин көҕүрэтэн ааҕабыт.

Дьахтар бүтэһик ыйданыытын бастакы күнүттэн 3 ыйы төттөрү ааҕар.
 Онтугар 7 хонугу эбэр.

(365 – 92 + 7 =280 хонук.
)
Оччоҕо төрүүр болдьоҕо тахсан кэлэр.
 Ити нуучча халандаарынан.

Саха дьахтарын ыйынньыгынан 29-30 хонуктаах ыйынан көҕүрэтэн аахтахха маннык буолар.
 3 ыйы көҕүрэтэҕин.
 3 күнү эбэҕин.

(365 – 88 + 3 = 280 хонук.
)
Эр киһи халандаарынан аахтахха маннык.
 28 хонуктаах 3 ыйы көҕүрэтэн кэбиһэҕин даҕаны бүтэ турар.
 1 хонук сыыһар.

(365 – 84 = 281 хонук.
)

Аны, дьахтар усса ньымата диэн баар.
 Хат буолуу уонна төрөөһүн болдьоҕун ааҕыы ньымата.

Бу ааҕыы уратылаах.
 Бастакы төрүүр дьахтар аата - Ат-усса диэн буолар.
 Иккиһин төрүүр дьахтар аата – биэ-усса диэн буолар.

Болдьоҕу ааҕыы оҕо ийэтин иһигэр бастакы хамсааһыныттан олуктаан ааҕыллар.

Ат-усса дьахталларга маннык буолар.
 Ол аата бастакы төрүүр дьахталларга.

Оҕо ийэтин иһигэр бастакы хамсаабыт күнүгэр 140 хонугу эбиллэр.
 Оччоҕо төрүүр болдьоҕо тахсан тиийэн кэлэр.

Нуучча халандаарынан 4 ый + 18 хонук эбиилээх.
 140 хонук буолар.

Саха дьахтарын ыйынньык халандаарынан 4 ый + 12 хонук эбиилээх.
 140 хонук буолар.

Эр киһи халандаарынан 5 ый олунньутун эбэҕин.
 
(28 * 5 =140 хонук буолар.
)
Биэ-усса дьахталларга маннык буолар.
 Ол аата урут төрөөбүт дьахталларга.

Оҕо ийэтин иһигэр хамсаабыт күнүгэр 154 хонугу эбиллэр.

Нуучча халандаарынан 5 ый + 1 хонук.
 154 хонугу биэрэр.

Дьахтар ыйынньык халандаарынан 5 ый + 7 хонук.

(29*3=87 30*2=60 87+60=147+7=154.
)
Эр киһи халандаарынан 5,5 ыйы эбиллэр.

(28 * 5 =140 + 14 =154 хонук.
)
Төрөөһүн болдьоҕо итинник ааҕыллар.

Салгыы барабыт.

Буоһаан уоһаабыт буос оһоҕос үөскэҕирии таһымыгар киирэр.
 Ийэтин киэлитин иһигэр буос көҥдөй уйатыттан сыҕарыйан киэлитин күтүрүн эркинигэр сыстан үөскэҕирэн барар.
 
Оҕо үөскэҕэ ийэтин киэлитин күтүрүгэр сыстан оннун-туойун булла даҕаны - ыамаран кутун-сүрүн ыан киирэн барар.
 
Ити кэмтэн ыла кини үөскэх буолара уурайан ыама диэн таһымҥа тахсар.
 
Тус хайысхаларын тутуһан иннинэн киин оҥостон үөскэх үс төгүл сэттэ хонук буолаат ыан барар.
 Кут кутан киирэн барар.
 Ол маннык ойууланар.


			     Илин.


			     Арҕаа.


		Бу аата Көҕүөр диэн буолар.


Көҕүөр бараан күөх халлаантан түһэн Күнү батыһа айаннаан тус илинтэн тус арҕаа түһэн хотуулаах хотугу турууну икки аҥыы араарар.
 Тус хоту уонна тус соҕуруу диэннэргэ.
 Тус хайысхаларын араарар күүс хаамыыта итинник айанныыр.

Күөх өҥ тыынар тыыннаахха – төрүт өҥ буолар.

Илинтэн арҕаа айанныыр.
 Арҕаа тиийэн сөҥөр.
 
Онтон икки аҥыы арахсар.
 Биир өрүтэ хоту диэкки, атын өрүтэ соҕуруу диэкки.
 
Хоту диэкки араҕыыта атыыр имнээх күүс буолар.
 Ол иһин Ур тус диэн ааттанар.
 
Соҕуруу өрүт диэкки араҕыыта  тыһы имнээх күүс буолар.
 Ол иһин Аан тус диэн ааттанар.

Им көстүбэт уота итинник арахсыыта тугу биэрэрий?
Атыыр уонна тыһы им уоттара сирсэр уонна талсар майгыларын үөскэтэр.
 Тэйсэр, үтүһэр, тардыһар майгыларын чэчирэтэр.
 
Суох эйгэтигэр баар эрдэхтэринэ им уоттара мээнэ сылдьар майгылаахтар.
 Туох да сиэрэ-туома суох.
 Оннук сылдьыыны Куос майгы диэн ааттыыллар.
 Суох диэн тыл таҥнары түспүтэ.
 Суох-Куос.
 Баар эйгэтэ буолбатах.
 Суох эйгэтин таһыма.
 
Омуктар маны Хаос диэн ааттыыллар.
 Ити Суох эйгэтэ таҥнары түһэн ааттаммыта сылдьар.
 Суох – Хаос.
 
Туох да тус хайысхатыгар арахсыыта суох им уота сылдьар сиэрэ майгыта.
 Тус хайысхаларыгар бэриммэккэ мээнэ сылдьар таһыма.
 Итинник таһымҥа сылдьар быһыылар орто дойдуга киһи хараҕар көстүбэттэр.
 Суох эйгэтин таһымыгар сылдьар кэмнэрэ.
 Баар эйгэтигэр киирэ иликтэр.
 Итинник таһымҥа сылдьыы – Дьиэс-куос сиэрэ, диэн ааттанара үһү.

Дьиэс-куос таһымын кэнниттэн Орук таһыма кэлэр.
 
Ордук ахсаан үөскүүр.
 Тэҥнэһии суох буолар.
 Биир хайа эрэ өрүтэ таһымнаан киирэн барар.
 Ордук ахсаан хайытан киирэн барар.
 Суол тыырынан ордон тахсар.
 Төгүрүк ахсаан ону ситэ сатаан төгүрүтэн киирэн барар.
 Оннук сырсыалаһыы буолар.

Сөп таһымҥа тиийдэҕинэ орук буолара уурайар.
 Орук кура сөллөр.
 Арахсыы саҕаланар.
 Арахсыы курулаабат.
 Арахсыы тус хайысхаларынан иилэнэр-саҕаланар, төгүрүйэр.

Инньэ гынна даҕаны Баар буолуу эйгэтигэр көһөр.
 Суох эйгэтитттэн көһөр.
 Киһи хараҕар көстөн кэлэр.
 Тутуллар-хабыллар буолуор диэри улаатан киирэн барар.

Суохтан – Баар буолуу таһыма итинник.
 
Бу тус хайысхаларын оонньуулара оҕо буоһаан үөскүүрүгэр быһаччы дьайыылаахтар.
 Оҕо үөскэҕэ тус хайысхаларын тутуһан үөскүүр, үүнэр-сайдар.

Илинтэн - арҕаа кутан, хотуттан - соҕуруу арааран икки аҥыы тэгилитэн ыама гынан киһи тутулун батыһыннаран оҕо көрүҥүн биэрэн барар.
 Сүрэҕэ тэбэн кэлэр.
 Тыыннаах буолан барар.
 Ыама буолан бүтэр.
 Оҕо диэн таһымҥа тахсар.

Илин өттүнэн кииннэнэн күбэй ситим тэринэн, хоро ситим тардынан тыыннаах киһи буоларын ийэтин иһигэр оҥостон киирэн барар.

Түөрт төгүл сэттэ хонук аастаҕына хат дьахтар киэлитин иһигэр биир ыйдаах оҕо, икки ый аастаҕына - икки ыйдаах оҕо, үс ый аастаҕына - үс ыйдаах оҕо диэн буолар.
 Ити курдук тоҕус ыйга диэри барар.

Буос оһоҕос, оҕо үөскэҕэ, ыама, биир ыйдаах оҕо, икки ыйдаах оҕо, үс ыйдаах, түөрт ыйдаах, биэс ыйдаах, алта ыйдаах, сэттэ ыйдаах, аҕыс ыйдаах, тоҕус ыйдаах оҕо диэн таһымнарынан оҕо ийэтин киэлитин иһигэр сайдан улаатар.

Сэттэ ыйыгар итэҕэс ыйдаах оҕо төрүөн сөп.
 
Ортотунан тоҕус ый буолан баран ийэтигэр айан, хороҥ талыы киллэрэн орто дойдуга киһи буолан ахталыйан-көлбөрүйэн төрөөн түһэн кэлэр, диэн буолар.
 Ол уһуна хонугунан аахтахха 280 кыра иһинэн-таһынан чорбохтоох буолар.

	Оҕо ийэтин иһигэр тоҕус ый устата уон ордугуна икки таһымы түһүмэхтээн сайдан улаатар.
 
Онтон киһи буолан төрөөн түһэн кэлэр.
 Маны киһи барыта билэр-истэр дьыалата.
 Көннөрү ахтан ааһыы сиэринэн сурулунна.

	Кыыс оҕо уонна уол оҕо арахсыыта  маннык көрдөрүллэр.


				     Ур.


				     Аан.

				
	Ур өрүтүн туруута үөһээ буоллаҕына - Уол оҕо имэ буолар.
 Атыыр имэ.
 Утары-таары көрсүһүү.


	
			   Аан.


	Үөдэн.


				   Аат.
 				    
	Аан өрүтэ үөһэ буоллаҕына - Кыыс оҕо имэ буолар.
 Тыһы имэ.

	Ис өрүтэ Үөдэн диэн буолар.
 Үөдүйүүнү биэрэр.
 Үөскээһини тэнитэр.

	Икки аҥыы арахсыы сиэрин тутуһар.
 Ый ыйааҕа оннук.
 
Ый саҥата - уҥа диэкки кэлтэйэр.
 Ити кэмҥэ атыыр имэ сөп түбэһэр.

Ый эргэтэ - эргийэн хаҥас өрүтүгэр кэлтэйэр.
 Ити кэмҥэ тыһы имэ сөп түбэһэр.

Ый саҥатыгар - уол оҕо.
 Ый эргэтигэр - кыыс оҕо.

Иккиэн холбоһостохторуна маннык буолар.

			
			   Хом.


			Чыллырыыт.


	Буоһааһын кэмигэр оҕо үөскэҕин чыллырыыта бу маннык буолар.
 
Маннык чыллырыыт бастаан уллурук уонна аһай холбостохторуна иккигэ арахсаллар.
 Ол аата тэгилийии диэн буолар.

Онтон түөркэ арахсаллар.
 Тэгилийии төгүлүйүү диэҥҥэ кубулуйар.
 
Онтон аҕыс буолаллар.
 Аҕыс түөрт төгүл элбээн отут ордугуна икки буолар.
 Инньэ гынна даҕаны оторуйан киирэн барар.
 Отуттан таҕыстаҕына оннук буолар.

Салгыы барыытыгар үөскэҕирии, ыамарыы диэн буолан барар.

Бурдук чымырыыта эмиэ бу маннык тутуллаах.
 Ол иһин бурдук чымырыыта сиэнэр.
 Киһи үөскүүр тутулугар сөп түбэһэр оҥоһуулаах.
 Ол иһин киһи сиир.
 Бурдук чымырыытын хомуйан сииллэр.
 Ол иһин Сиэмэ диэн ааттыыллар.
 Сиэ - мэ диэн икки өйдөбүл сылдьар.
 Биирэ сиир, атына ылар диэн суолталаах.
 Бурдук чымырыыта сиэниллэр өрүтэ - сиэмэ диэн буолар.
 
Эбэтэр бобор суолталаах.
 Сиэмэ-аһаама.
 Ууран ыһан үксэтиэхпит, диэн көҥөнүү харыстаһыы суолтатыгар.
 Хайата да өйдөнөр майгылар.


Киһи сайдар кэрдиилэрэ.


Төрөөн түспүт, баар буолбут киһи ханнык кэм-кэрдии таһымнарынан сайдарын сүрүн олуктарын көрөбүт.
 Ити олуктар сахалыы сиэрдэрэ маннык ааҕыылаах.

	Сахалар киһи сайдар таһым кэрдиилэрин олорбут сааһынан ааҕан оҥороллор.
 Кэм-кэрдии ааҕыытыттан араарбаттар.

	Бастаан төрөөн түспүт оҕо бастакы ыйдарыгар - уу кыһыл оҕо диэн ааттанар.
 Арыый бороохтуйдаҕына кыһыл оҕо диэн буолар.

	Олорор буолуор дылы - эһээкэй оҕо диэн буолар.
 Көтөххө сылдьар оҕо.

	Олорор оҕо - байах оҕо диэн буолар.
 Даллаҥныыр кэмэ.
 
Yнэр, сыҥаһалыыр оҕо - баччыр оҕо диэн ааттанар.

Мантан салгыы борбуй көтөҕүүтэ диэн саҕаланар.
 Бастаан борбуйун көтөҕөрүгэр оҕо хаамар.
 Онтон сүүрэр.
 Ону эр биир хаамар уонна сүүрэр оҕо диэн ааттыыллар.

1 сааһыттан - 3 сааһыгар диэри - эмиийдээх оҕо ахсааныгар сылдьар.

4-5 сааһыгар Олдьу саас диэн буолар.
 Оҕо олдьу буолан туспатыйан улаатар.
 Одьунаас оҕо диэн буолар.
 Оонньоон-көрүлээн олдьутуйан туспа киһи буола сатаан барар.
 Уллуҥаҕа хараарар.
 Кыыс уолтан, уол кыыстан араарсыыта саҕаланар.

Бу сааһыгар сылдьар оҕону - Олдьу оҕо диэн ааттанар.

5 сааһыгар сылдьар оҕо орой-мэник сааһа.
 
Биэстээх Бэдик диэн буолар.

6 сааһыгар - обургу оҕо диэн буолан барар.

7 сааһыттан 9 сааһыгар - Барҕа саас диэн буолар.

Бу кэмҥэ оҕо хайдах киһи буолуо барҕаланан барар.
 Бу кэмҥэ ичээн, билгэһит дьоннорго оҕо таҥаһын сыттыгын анныгар уган оҕолорун барҕалаталлар.
 Дьылҕаларын аахтаран олохторун түстэтэллэрэ үһү.

Бу сааһыгар сылдьар уол оҕону - элик диэн ааттыыллар.
 Этэ-сиинэ оонньоон-көрүлээн, сүүрэн-көтөн эллэнэ сылдьар кэмэ.
 Элик-мэник кэмэ.
 Уол кыыстан сайдыыта хаалан иһэр.
 Онон тоҕус сааһыгар барҕаланар буолар.

Бу сааһыгар сылдьар кыыс оҕону - куорсун-хорохой диэн ааттыыллар.
 Кыыс оҕо этин-сиинин куорсуна анньар.
 Баттаҕа хойдор, уһуур.
 Хороччу улаатан барар.

Кыыс уол оҕоттон араастаһан арахсыыта буолан барар.

9 сааһыттан - 12 сааһыгар дылы уол оҕоҕо Улдьаа сааһа диэн буолар.
 
Уол оҕо Ур тус имнээх буоларын тутан барар.
 Күүстээх буола сатыыр оонньуулары оонньуур эҥин.
 Охсуһан тумалаһан, туста сатаан, сырсан бөҕө буолар.
 
Улдьаа сааһыгар уол оҕо Урдус диэн ааттанар.
 
Ур туһун тута сатыыр кэмэ.
 Эр киһи туһулааһынын ылан барар.
 Кыыс оҕолортон арахсан туспа сылдьан барар.

Кыыс оҕо 8 - 9 саастарын аата - Улар сааһа диэн буолар.
 Этэ-сиинэ улаатан түөһүн мөтөтөн, самыылана быһыытыйан эт кутан саҕаланар барар кэмэ.
 
Киэргэнэ сатаан барар.
 Бу кэмҥэ кыыс оҕо - куорсун-хорохой диэн аатыттан ураты аат баара биллибэт.
 Арааһа, салҕанан барар быһыылаах.

Кыыс оҕо 10 - 12 саастарын аата Ньуолбар саастара диэн буолар.
 Кыыс оҕо этин-сиинин ньуура уларыйан ситэр-хотор өттүгэр айанныыр.
 Куо-чэмээт буола сатыыр.
 Тупса-киэркэйэ сатыырын бэлиэтэ.

12 сааһыттан - 14 сааһыгар дылы уол оҕо Бэтэҕэ тириитин саастара.
 Эмиэ тириитэ, эт-сиинэ эр киһилии моһуомун ыла сатаан барар кэмэ.
 
Уол оҕо бу кэмнэртэн бөтөһүрэр.
 Бөтөс диэн буолар.
 
Оҕо сааһынааҕы куолаһын дорҕооно бөтө сылдьар кэмэ.
 Уларыйан саҕалаары гынан эрэр.
 Бөтөс, уолусхан майгы олоҕуран бу сааһыттан олоҕун туххары бииргэ сылдьар эр киһи быһыыта буолан аргыстаһар.
 Бөтөс быһыы эр киһиэхэ баар буолан сайдан барыыта бу саастан саҕаланар.

Кыыс оҕо 12 - 14 сааһыгар этэ-сиинэ уларыйан куо быһыытынан илэ бодотун туппутунан барар.
 Ыйданара саҕаланар.
 
Ньуолбар сааһа ааһан уҥуоҕа кытаатан этэ-сиинэ туола сатаан ситэ быһыытыйан барар.
 Кыыс оҕо бу сааһыгар - Сырбаҥ-татай диэн ааттанар.
 
Сырыы бөҕө буолан, татакаланан олорор саамай барбыт-кэлбит, оонньообут-күлбүт кэмэ.

14 сааһыттан - 16 сааһыгар диэри уол да кыыс да оҕолор Одун саастара, диэн буолар.
 
Бу кэмҥэ эр киһи этин-сиинин тутан моһуомнананар.
 Куолаһа бөтө сылдьыбыта чөллөрүйэр.
 Былчыҥнара быһытталанара саҕаланар.
 
Сэбигэр, хонноҕун анныгар түүлэнэр.
 Томороонурар.
 Атыыр быһыытынан оҕо үөскүүр уллуругун ыан саҕалаан барар.
 
Эр киһи этин-сиинин тутар кэмэ буоларынан уол оҕо бу кэмнээҕи таһыма - Эрэт диэн буолар.
 Эр киһи этин-сиинин, моһуонун букатыннаахтык тутар.
 Оҕо этиттэн-сииниттэн арахсар.
 Күүһүрэн-уоҕуран барар.

Эр киһи буолан айылҕаттан айыллыбытын ситэрэн-хоторон, таҥара оҥорон тутан барар кэмэ.
 Бу кэмтэн оҕо саас ааһан барар.
 Оҕоттон эр киһиэхэ уларыйыы Одун кэмэ саҕаланар.
 
Одун-хаан таҥара оҥоруу-тутуу иһин эппиэттиир.
 Кини оҥорор-тутар, биэрэр, аныыр кэмэ.
 Ол иһин Одун-хаан оҥорор-тутар сааһа диэн буолар.

14 - 16 сааһыгар диэри кыыс оҕо ситэн оҕону бэйэтэ төрүүр кыахтанар буола оҥоһуллар кэмэ.
 Оҕо сааһа ааһар.
 Киэргэнии, көрүү-истии, көр-нар кытаанах кэмнэрэ.
 Сырбатан олорор.
 
Сырбатан олорорун кэннэ төрөппүттэр эрэйдээхтэр олоруохтара дуо? 
Кыыстарын симээн, таҥыннаран татакалана сүүрэн бардахтара ол.
 Сырбаҥ-татай диэн ол иһин ааттыыллар.

	16 сааһыттан 18 сааһыгар диэри уол оҕо - Ситии-хотуу сааһа диэн буолар.
 Эдэр-эрчим саастара.
 
Холун этэ-хойдор, буутун этэ буһар.
 Ситии-хотуу буолан барар.
 Эр дьиҥин ылан барар.
 
Ол иһин - Эрдьигэн диэн ааттанар.
 Эрэт буолара уурайар.
 Этиттэн дьиҥигэр көһөн оҥоһуллуута буолар.
 Эр дьиҥ бу сааһыттан киирэн олоҕуран үйэтин-сааһын туххары батыһа сылдьар быһыы буола кубулуйар.

	16 сааһыттан - 17 саастарыгар кыыс оҕо ситэн тупсан, ыга киэркэйэн, куотуйан ситэр-хотор.
 
16 сааһыттан үөһээ саастаах кыыс оҕо аргыый аҕай эргэ тахсар, оҕо төрүүр кэмэ ыган-түүрэйэн барар.
 Бу кэмигэр сылдьар кыыс - Куо-мэтэкэ диэн ааттанар.

	18 сааһыттан - 21 сааһыгар диэри Уолан саас диэн буолар.
 
Бу кэмнэргэ кини аата - Эр уолан диэн буолар.
 Эр киһиэхэ уола-хаан диэн хааныгар им-бэлиэлээх.
 Уола-хаан эр киһиэхэ - Эр Уор диэни биэрэр.
 Эр киһи бу сааһыгар Эр уорун тутуута саҕаланар.
 Эр уор уорҕа устун сылдьар.
 Уолугунан уһуутуу, чэчэгэйинэн көрө сылдьар быһыы.
 Ситии-хотуу муҥутаан барар.
 
Дьалхааннаах соҕус кэм буоларынан бу кэмҥэ эр уолаҥҥа куолас бэриллибэт.
 Онон олоҕу быһаарсар кыаҕа суох.
 Ол иһин эр-уолан.
 Ойохтоно илик буоллаҕына уолан киһи диэнэ ону ыйар.

	17 сааһыттан кыыс оҕоҕо Дьэлтэйэр Дьэт саастара диэн кэлэллэр.
 Кыыс ситэн-хотон муҥутуур.
 
Бу кэмтэн ылата, эргэ тахсыар диэри - Кыыс-куо диэн ааты сүгэр.
 
Ырыаҕа ылланар, хоһооҥҥо хоһуллар тапталга анаммыт, кэрэ, муҥутуур кырасыабай кэм.
 Инньэ Туйаарыма-куоҕа тиийэ.
 
Оннук сааһыгар сылдьар кыыс-куону Саргылаана-куо, Туйаара-куо, Күннэй-куо диэн ыҥырыллар, ааттанар.
 Куо диэнэ эргэ тахса илигин, босхотун бэлиэтэ.

	21 сааһыттан - 27 сааһыгар диэри Эр киһиэхэ Муҥутуур саас диэн буолар.
 Эр киһи ситэн муҥутаан барар.
 Бу сааһыттан Эр-уолан саас бүтэр.
 Эр-дьаҕыл диэҥҥэ көһөн биэрэр.

	Эр киһи ойохтонон, дьахтарданан дьаҕылыран барар.
 
Дьаҕыл диэн сылгыга икки саннын хаптаҕайынан баар бэлиэ ойуу аата.
 Ол сылгы уратыта буолар.
 
Эр киһи эмиэ таҥараттан айыллан кэлэригэр уратылаах буолар.
 Сорохтор өйдөрүнэн, сорохтор күүстэринэн, сорохтор, быһыйдарынан-сымсаларынан.
 Кимиэхэ туох дьоҕур баарынан, бэриллибитинэн.
 Ол ураты быһыы этэн баар буолан эр киһи ураты бэлиэтэнэн барыытын таһыма - дьаҕылырыы диэн ааттанар.
 Ол иһин Эр-дьаҕыл диэн буолар.
 
Этэ алдьанан, быһытталанан эт тутар.
 Модьуруур.
 Yөскүлэҥ буолар.

	Дьахтар-аймах ситэн-хотон эргэ таҕыста даҕаны - кыыс-куота уурайар.
 Хотун-ойох диэн буолар.
 Куо быһыы - хотун диэҥҥэ кубулуйар.

	Итинтэн ылата дьахтар сайдар таһымнара төрүүрүнэн-ууһуурунан салҕанан барар.

	Дьахтар биирдэ төрөөтөҕүнэ-ууһаатаҕына - ат-усса дьахтар диэн буолар.

	Дьахтар иккиттэн үөһэ төрөөтөҕүнэ-ууһаатаҕына - биэ-усса дьахтар диэн буолар.

	Олох да төрөөбөтөх-ууһаабатах дьахтар - мас-усса диэн буолар.

	Кыайан хат буолан төрөөбөт дьахтар аата - Маҥхал дьахтар диэн аатырар.

	27 сааскыттан - 33 сааскар диэри Yгэн өрөгөй саас диэн буолар.
 
Киэбирэн-хаабыран үгэннээн сылдьар кэмиҥ.
 Күөгэйэр күнүҥ.
 Күүһүҥ-уоҕуҥ, кыайыыҥ-хотууҥ өрөгөйө.
 Аҥаардастыы өрө тахса сатыыр, кыайа-хото сатыыр сааһыҥ.
 Тугу да улахаҥҥа уурбаккын.
 Туохтан да иҥнибэккин.
 Санааҥ модун, былаҥ модьу.
 Кэннигин хайыспаккын.
 Бардамҥын.
 Хайдах баҕарар быһыыны олоххо киллэрэргэ бэлэмҥин.
 Мин аҕай диэн сылдьар кэмиҥ.
 өйүҥ-санааҥ халлааны дайбыы сылдьар.

	18 сааскыттан - 33 сааскар диэри эдэр саас диэн буолар.

	33 сааскыттан - 40 сааскар диэри Орто саас диэн буолар.
 Ситииҥ-хотууҥ муҥутаан, үгэннээн, түркүннээн баран тэҥнэһэ быһыытыйан турар кэмэ.
 Уоста илик.
 
Киһи орто сааһыгар - ортомурар, дуоспурунурар.
 Өйүҥ-санааҥ халлааҥҥа көтө сылдьан баран арыый дуоспуруннанан ортомуран барар кэмэ.
 
Ортомуран олорон одуулаан көрөн, дуоспуруннанан олорон туоһулаһар кэмнэриҥ.

	40 саастан - 50 сааска диэри - Түспэтийии сааһа диэн буолар.
 Түспэтийииттэн түһүү саҕаланар.
 Өрөгөй уостар.
 Эр киһи Түс-бас киһи диэн буолар.

	Төрөл киһи 40 сааһыгар өйдөнөр.
 Бэһэл киһи 50 сааһыгар өйдөнөр.
 Акаары киһи 60 сааһыгар даҕаны өйдөммөт диэн өс хоһооно бу манна сыһыаннаах.
 
Түспэтийии өйдөнүүнү биэрэр.
 Халлааны дайбыы сылдьыбыт өйүҥ-санааҥ сиргэ кэлэн түһэр.
 Ол түспэтийиини аҕалар.
 Дьэ, ону-маны одуулаан бараҕын.
 
Ону-маны арааран тонуктаах дьыалалары оҥостон бараҕын.
 Олох туһунан саныыгын.
 Кэннигин эргиллэн көрөн ылар буолаҕын.
 Сыымайдааһын барар.
 Сыаналаныы буолар.

Эр киһи саамай этиилээх, оҥоһуулаах кэмнэрэ үүнэллэр.
 Бу кэмтэн ылата өйдөммүт киһи саҥа майгылары саҕалаан туһаны аҕалан, туһаланан киирэн барар.

50 сааһыттан - 60 сааһыгар диэри Аҕамсыйар саас диэн буолар.
 
Эр киһи - Эбэн киһи диэн буолар.
 Эмэн киһини эбэн киһи диэн ааттыыллар.
 Эмэн диэн тыл киһиэхэ туттуллубат.
 Кыылга туттуллар.
 Эбэн диэн буолар.
 Эһэ-эбэ буолар саас.

Санньыйар өттүгэр барар эбии саас.

60 сааскыттан - 70 сааскар диэри Кырдьа барыы сааһа диэн буолар.
 
Эбэн киһиттэн эр киһи оҕонньор киһиэхэ кубулуйар.
 Оҕотугар төттөрү түһэн барыыта саҕаланар.
 Этэ-сиинэ уоста быһыытыйар.

70 сааскыттан үөһээ - Кырдьар саас диэн буолар.
 Киһи оҕонньор диэн буолар.

90 саастан үөһээ саастаах эр киһи Аар кырдьаҕас ахсааныгар киирэр.
 Түөһэйии буолан барар.
 Түөһэйии киһититтэн тутулуктаах.
 Түөһэйбэккэ сылдьан өлөр кырдьаҕастар эмиэ баар буолааччылар.

Сүүһүн туолбут оҕонньорго саҥа тиис үүнэн тахсан барара, эмиэ баар буолааччы.
 Ол иһин оҕонньор диэн буолар.
 Оҕотугар түһэ сатаан барарын иһин.
 Эр киһи оҕотуттан саҕалаан сайдан баран эргийэн тиийэн кырдьан төттөрү оҕотугар түһэ сатаан барарын иһин Эр киһи диэн буолбут.
 Эмээхсин эмэҕирэр.
 Оҕонньор оҕотуйар.
 Оннуктаах.

Ааһа уһуннук олорон, бараа дьонноруттан соҕотоҕун хаалан баран, чэ, сөп буолуо диэбиттии, хаанньааран (олоххо тардыһыылара мөлтөөн.
) өлөр кырдьаҕастар эмиэ баар буолааччылар.
 Улахан ыалдьыыта-сүтүүтэ суох.

Дьахтар-аймах төрүүр кэмин уурайыыта 7 сыл 7 төгүл бардаҕына буолар.
 Быһа холуйан 45 - 49 сааһыгар диэри буолар.
 Ууһуур усса сааһа бүтэн Мүһэлгэ саас диэҥҥэ киирэр.
 Мүһэлгэ дьахтар диэн төрүүрэ уурайар сааһыгар тиийбит дьахтары ааттанар.

50 сааһыттан - 60 сааһыгар диэри дьахтар Эбэн сааһа диэн буолар.
 
Күрүҥ-тойтохо диэн ааттанар.
 Дьахтар өҥө-түүтэ өлбөөдүйэр.
 Күрэҥсийэр.
 Этэ-сиинэ тойтоҕуран уостан эмэҕирэн барар.
 Эбэн саас эбэ гынар.

60 сааһыттан - 70 сааһыгар дылы кырдьа барыы буолар.
 Дьахтар киһи эмээхсиҥҥэ кубулуйар.
 Этэ-сиинэ эмэҕирэр.
 Ол иһин эмээхсин диэн буолар.

70 сааһыттан үөһээ Кырдьар саас.
 
Эмээхсин - Сыраҕана күкүнэ диэн буолар.
 Уокка сыраллан сылааска наадыйар күнүн күүтэ сылдьар эмээхсин диэн суолтаҕа этиллэр.

Итинник таһымнары киһи сайдыытыгар кэрдии-кэмнэринэн наардаан сахалар араараллар.

Биллэн турар бу таһымнарга сүрүн баллырдара эрэ этилиннилэр.
 Итини таһынан иһирдьэ киирдэххэ атын таһымнар бааллара саарбаҕа суох.
 
Кэлин бу баллырдары толорон, силигин ситэрэн биэриэхтэрэ.
 Биһиги онно улаханнык төбөбүтүн сыспаппыт.
 Сүрүнэ баар буолла даҕаны - бүттэ.

Былыр-былыргыттан олоҕурбут саха сааһынан сайдар таһымнарын биһиги сымыйатын сыыһаларын була сатаабаппыт.
 Хайдах баарынан ылынабыт.
 Саха дьоно буоларбыт быһыытынан былыргы сахалар билиилэригэр муҥура суох итэҕэйэбит.
 Кинилэр сыыспаттар.
 Элбэхтик билбит дьыалабыт.

Киһи үөскээн-төрөөн бу сиргэ түһүөҕүттэн баар сайдыы, улаатыы олоҕурбут таһымнара итинниктэр.
 Атын буолбатах.
 
Ылҕа ыйааҕар бас бэринэр.
 Ылҕа ыйааҕа ханна даҕаны уларыйбат.
 Оҥорорун оҥоро турар.
 Кимтэн даҕаны ыйыппат.

Туох баар үөрэх, уһуйуу бу таһымнары кэспэккэ, кытаанахтык тутуһан барыахтаах.

Улаатар оҕо этэ-сиинэ сайдара – олоҕун мэктиэтэ буолар.

Онно эрэ туһааннанан иитии, уһуйуу барыахтаах.
 Онно даҕайан өй-санаа сайдыахтаах.
 Атыннык буолбатах.

Оҕо сайдыытын аныгы үөрэх, иитии тутуспат.
 Алдьатар.
 Ол төрүөҕү төнүннэрэр.
 Yчүгэйи эрэйбэккин.
 Оннук буола туруоҕа.

Сахалар итинтэн тэйэллэрэ наада.
 Бэйэбит иитиибитин киллэрэрбит ордук.
 Киһи сайдар отуорун алдьаппат курдук.

Оҕону эрдэ сайыннара сатааһын - эт-хаан сайдар таһымнарын кэһии буолар.
 Өйө эрдэ сайдыбыт оҕо - этэ-хаана, кута-сүрэ  сайдыбат.
 
Этэ-хаана сайдыбыт оҕо - өйө-төйө, кута-сүрэ айымньылаах буолар.
 Ол биллэр.


Киһи олорор сааһын сылынан-күнүнэн наардааһын бэйэтэ туспа күн-дьыл ааҕыылаах.

Саас дьылдьыта диэн ааттаах 36-37 хонуктардаах уон олуктаах биир төгүрүк сылы ааҕар дьылдьыт баар.
 Бу дьылдьытынан киһи этин-сиинин сааһа сөп түбэһэн сайдар.

Дьыл-күн хаамыытын уонна киһи этин-сиинин сөп түбэһэн, дьүөрэлэһэн сайдыыта - саамай тутаах дьыала.
 Киһи тулалыыр эйгэни кытары дьүөрэлэһиитэ.
 Олоҕо-дьаһаҕа айылҕа ыйаахтарын утарбата наада.

Ол туһуттан киһи этин сааһа хайдах сайдар хаамыылааҕын ааҕар туспа дьылдьыт баар буолбут.
 Саас-дьылдьыта диэн.

Киһи этин сааһа саас тиийэн ситэр.
 Саас аайы киһи этэ-сиинэ саҥа эт сааһын анньан саҕалыыр.
 Ол иһин саас диэн буолар.

Саас дьылдьытынан киһи этин-сиинин саҥа сааһа (саҥа дьыл курдук) сааскы күн этэҥиттэн саҕаланар.
 Нөҥүө сыл сааһыгар сааскы күн этэҥэр тиийэн бүтэр.
 Ол аата киһи биир сааһы этин сааһыгар эбинэр.
 Киһи олоҕун биир сааһа - дьыл-күн биир сылыгар тэҥнэһэр.
 Онтуката сааскы күн этэҥиттэн, нөҥүө саас күн этэҥэр дылы барар.
 Дьыл-күн сыла 12-13 ыйдарынан олуктуур.
 Саас дьылдьыта 10 олунньу олуктаах.

Онон киһи этин-сааһын сайдыыта туспа дьылдьыттаах.
 Ону тутуһан киһи эмтэниитэ-томтонуута, сиэрэ-туома, ойууна-удаҕана, дьарыга-үлэтэ, олоҕо-дьаһаҕа барыахтаах.
 Оччоҕо биирдэ киһи чэгиэн-чэбдик буолуохтаах.
 Айылҕатын, күн-дьыл хаамыытын кытары дьүөрэ буолара ситиһиллэр.

Билиҥҥи олох майгыта барыта ити ирдэбили кэһэн оҥоһуллар.
 Суос-соруйан оҥорор курдук.
 Бурку-бутумах.
 Ким да наадыйбат.
  Сахалар баҕас итиннэ наадыйарбыт наада.
 Эстибиппит итиннэ сытар.

Чөл буолуохха диэн айахтарын муҥунан айдаараллар.
 Сорук быһыытынан туруоран син сөпкө этэллэр.
 Баҕа баһаам.
 
Ким иинэҕэстик, дьүдэхтик, ыарыһахтык куһаҕаннык олоруон баҕарыай? 
Ким да баҕарбат.

- Хайдах гынан чөл буолары ситиһэбит? - диэн ыйыттахха маннык харданы биэрэллэр.
 
- Спордунан дьарыктан, арыгылаама, табахтаама, - диэн буолар.
 Онтон атын ньыманы эппэттэр.
 Спордунан дьарыктана-дьарыктана арыгылаабакка, табахтаабакка сырыттахпытына чөл олох кэлэр үһү.

Хайдах эрэ саарбаҕым салыбырыыр.
 Кинилэр, обургулар,  киэннэрэ чэпчэкитэ, судургута да бэрт дии.
 
Тохтууллара дуу, хайдаҕа дуу?
Холобур.
 
Киһи барыта дьоллоох буолуохтаах, диэн сорук туруораллар.
 Этэр эттэҕинэ сөпкө этиллэр курдук.

Ким дьоллоох-соргулаах олоххо баҕарбат буолуой? 
Сордоох-муҥнаах олоҕу баҕаран сорук туруорунан олорор киһи баарын билбэппин.
 Баар буолуон да сатаммат.
 Тыыннаах олох ыйааҕын утары быһыы.

Хайдах гынан дьоллоох буолабытый? диэн сорук туруорбут киһиттэн ыйыппыттар.
 Ону анараа киһи маннык хоруйдаабыт.

Тугу барытын таптааҥ.
 Утуйар уугутун умнан туран үлэлээҥ-хамсааҥ.
 Таҥараҕа үҥэн сүгүрүйүҥ.
 Хаһан да кыыһырымаҥ дэлби үөрэ-күлэ сылдьыҥ, оччоҕуна дьоллоох буолуоххут, диэн буолбут.

Онтон бэттэх ону тутуһан олороллор.
 Дьоллоохпун, диир киһи баара биллибэт-көстүбэт.
 Хас биирдии киһи бэйэтиттэн ыйытан көрдүн.
 Толкуйдаан көрдүн.
 Төһө дьоллоох эбитий?
Чөл олох син биир, дьол курдук.
 Иккиэн биир быһыы өрүттэрэ.

Ити буолар киһи өйүн сүүйэн албыннааһын.
 Ситтэрбэт соруктары туруоран баран, хайдах ону ситиһэри бар-дьоҥҥо ыйан биэрэ сатааһын.
 
Бар-дьоҥҥо барытыгар сирдьит, баһылык буола сатааһын.
 
Бар-дьоҥҥо барытыгар дьолу-соргуну, чөл олоҕу, чэгиэн-чэбдик быһыыны бэлэхтээһин.
 Ол аата тыыннаах таҥара буола сатааһын.


Сотору биир эмит киһи кэлэн айаҕар батаран этиэҕэ: 
- Дьиҥнээх кырдьык арыгы итирик эттигэр баар.
 Ону арыгыны истэххинэ билэҕин.
 
Дьол дьиҥнээҕэ наркотик диэн эмкэ баар.
 Ону сиэтэххинэ, укуолланнаххына билэҕин.

Бу олох ис дьиҥнээх кырдьыктаах тапталын арыгы истэххэ билэҕин.
 
Итирэн бараҥҥын уһуктан өйдөнөн кэллэххинэ бу илэ көстөр олох кыһарҕаннаах тыйыс майгытын куһаҕанын, айакатын дьиҥнээхтик эккинэн-хааҥҥынан өйдүөҕүҥ.
 
Ис дьиҥнээх тапталлаах дойдугар итирии сиригэр төттөрү куотаары абырах арыгы көрдөһөн айманыаҥ.

Итэҕэйбэт буоллаххына бэйэҥ холонон иһэн көр.

Дьол-соргу ис дьиҥнээх майгытын төрөөн кэлэҥҥин көрбөккө төннөҕүн.
 Ону эйиэхэ көрдөрүөм.
 
Бу эмп аата наркотик.
 Ону эн укуоллаан тымырыҥ хааныгар киллэрин.
 
Утаакы буолаатын эн кутуҥ-сүрүҥ иннигэр дьол-соргу дойдутун көстүбэт аана аһыллыа.
 Ол онно киирэҥҥин дьол-соргу сиригэр көҥүллүк көччүйэн, астына дьаарбайан, дьоллоно дуоһуйан ыл.
 Дьиҥнээх дьол хайдаҕын билиэҕиҥ.

Итэҕэйбэт буоллаххына боруобалаан, холонон көр.

Доҕоччуок, бу көстөр илэ-чахчы олох кырыылаах кыһалҕаларын айакатын, эрэйин-муҥун умна түһэммит дьол-соргу дойдутугар бииргэ айаннаан ис дьиҥнээх кырдьыктаах тапталы, дьол-соргу дьоһунун билиэххэ.
 Онно баран күүлэйдээн кэлиэххэ, - диэҕэ.

Киһи боруобалаан холоон көрүөҕэ.
 Ис көрөр хараҕа, өйө -санаата ииримтийиэ, ону-маны көрүө, аан дойдуттан арахсар турукка киириэ.
 Онтун этинэн-хаанынан итэҕэйиэ.

Суол ыйбыт киһитин таҥара курдук көрүөҕэ.
 Этиттэриитэ суох батыһа сылдьыаҕа.
 
Бу көстөр илэ-чахчы олох эриирдээх-мускуурдаах кыһарҕаныттан букатыннаахтык кэлэйиэ уонна күүһэ баарын муҥунан хаһыытыа:
- Баар буоллун өрүүтүн арыгы уонна наркотик.
 Дьиҥнээх таптал, дьол-соргу күлүүһүн тыллара!
Суох буоллун эрэйдээх-буруйдаах, кыһарҕаннаах-кыһалҕалаах бу көстөр илэ-чахчы олох!
Инньэ диэн буолуо.


Тыыннаах олоҕу мэлдьэһии буолла.

Бардам, баламат, ньүдьү балай быһыы.
 Көстөн турар.

Наркотигы укуолланан угаарга уккуллубут киһи, мэйиитин суораката эмэһэтин өл сааһыгар түһэн көҕүрээн, өйүн-дуома суох буола көтөн хаалар.
 Киһиттэн итэҕэс киһи буолан баран сотору өлөр.

Кыһыылааҕа диэн баар.
 Киһи барыта ону билэр.
 Албынын, куһаҕанын көрөн турар.
 Албыҥҥа үктэнэн киирэн барса турар.
 Албыннатарын сөбүлүүр.
 Онно баҕарар.
 Ол иһин бүтүн омук бүттүүн биир итэҕэли итэҕэйэн, биир майгылаах олоҕу олоро сатаан барар.

Саха майгытыгар хайдах даҕаны сөп түбэспэт быһыы.
 Утары.


Чөл – дьол туһунан.

Итэҕэл, дьол-соргу, кут-сүр, чөл быһыы, төрөөн түһүү, өлөр өлүүнү көрсүү - хас биирдии киһи тустаах кэтэх дьыалата.
 Ким да онно кыттыспат.
 Итиннэ кыттыгас  бу дойдуга суох.

Бэйэтин кыаҕа, өйө-санаата кыайан тиийэн быһаарбат кыһалҕата иннигэр турдаҕына биирдэ атын киһини булар.

Оннук дьонунан ичээттэр, отоһуттар, ойууттар буолаллар.
 Самаан биэрэн салҕыыр кыахтаах дьон.
 Айылҕаттан айдарыылаах дьон.
 Олору ыҥырар.
 Туһааннааах кыһалҕатын туораттарар туһуттан.

Айдарыылаах дьон биир кэмҥэ киниэхэ кэлэн тиийиммэтэх өттүн салҕаан биэрэллэр.
 Кырыылаах кыһалҕаны туоратарга көмө-ньыма буолаллар.

Туһааннааах киһи кыаҕа кыайан тиийбэтэҕин самаан, салҕаан биэрэллэр.
 Ол иһин Самаан дьон эйгэтэ үөскээбит.
 (Икки кыстыктаах дьылы сайын барахсан самаан холбоон биэрэрин курдук.
 
Икки дьыл икки ардын самаан холбуурун иһин – самаан сайын диэн ааттаммыт.
 Сайыныҥ – ойуун, ээ.
 
Киһи эмиэ оннук.
 Тоҥ киһи – көннөрү, туос ама киһи.
 Ир-куттаах киһи – самаан ойуун.

Халлааны уонна сир бэйэлэрин икки ардыгар ардаҕынан самаһан силбэһэллэр.
 Ол иһин ардаҕы самыыр диэн ааттыыллар.
 Самыыр нөҥүө халлаан сирдиин самаһан холбоһон билсэр.
 
Син ол курдук, киһи икки, кыһалҕа икки ардын ичээн, ойуун киһи самаан салҕаан биэрэрин иһин – самаан дьон диэн баар буолбут.
 
Нууччалар шаман диэн уларыппакка илдьэ сылдьаллар.
 Ити төрүт саха өйдөбүлэ.
 

Дьол-соргу, чөл майгы, кут-сүр хас биирдии киһиэхэ дьонуттан удьуордаан бэйэтигэр эрэ бэриллэр.
 Итэҕэлэ эмиэ этин-хаанын дьонотугар күлүүстэнэн сылдьар.
 Бэйэтигэр сөп түбэспэти киһи оҥорбот.
 Абааһы көрөр.
 Күрүөһүлээбэт.
 Таһымнаабат.

Ити этиллэр быһыылар бары хас биирдии киһи кэтэх дьыалалара буолар.
 Ол быһыытынан саха киһитэ үөрдээн таҥараҕа итэҕэйиини, биир-халыып олоҕу, киһиэхэ барытыгар тиксэр дьолу-соргуну ис хаан итэҕэйбэт.
 Ылыммат.
 Оннук айылҕаҕа суоҕун билэр.

Ол иһин нуучча итэҕэлэ киниэхэ киирбэт.
 Иҥмэт.
 Саха ону наадыйбат.

Саха биири билэр.
 Кини иһигэр умайар кутаа уот баарын туххары, аһаабыт аһа буһарын, этэ-хаана тыынарын, толугуруу мөхсөр сүрэҕэ тэбэрин туххары – Аал уотугар итэҕэйэр.
 
Аал уотун аһата-сырҕата, үөрдэ-көтүтэ сылдьар.
 
Аал уотун алҕаан көрдөһөр.
 Кэпсэтэ-ипсэтэ сылдьар.
 Атын киһи туһунан буолбакка, барыта бэйэтин туһунан сиэрдээн көрдөһөр.
 
Аал уотугар махтанар.
 
Аал уотугар арчыланар.
 Тойон Эһэм диэн ааттыыр.
 Оннук сылдьар, олорор.
 Атыны билиммэт.

Аал уот киһи иһигэр кутаалана сылдьар кут уотугар - Эһэ буолар.
 Аҕа.
 Төрүт.
 Аал уот иччилэрэ киһиэхэ дьолу-соргуну, итэҕэли, чөл буолууну кутугар-сүрүгэр анаан биэрэллэр.

Саха ити итэҕэлиттэн туораабат.
 Атыны ылыммат.
 
Атын итэҕэли утарбат буолуон сөп.
 
Итэҕэйэбин,- диэҕэ.
 Өйүнэн-санаатынан өйүө, баҕар.
 
Удьуоругар буоллаҕына суох.
 Этигэр-сиинигэр удьуордаан бэриллибэтэх.
 Хаанын дьонотугар суруллубатах.
 Бүтэ турар.
 Ыйытыы суох.
 
Суох аата - соҕотох.
 Суоҕу суорбаккын.
 Баар гыммаккын.
 
Хайыыр да кыах суох.
 Баар буолуон баҕарар буоллаҕына кини хааныттан удьуордаан үс сүһүөх киһи манаах буолан кинилэр таҥараларыгар үҥүөн наада.
 Инньэ гынан күүһүнэн этигэр-хааныгар киллэрэн иҥэриниэхтээх.
 Оччоҕо удьуоругар этэн киирэн барыан сөп.

Ол иннинэ киирэр кыаҕа суох.
 Онно саха буруйа суох.
 Кини удьуоругар Магомет да, Будда да, Киристиэс да бэриллибэтэх.


Атын киһи дьоло-соргута туспа киһиэхэ анаммат.
 
Атын киһи чөлө-чэгиэнэ туспа киһиэхэ бэриллибэт.

Атын киһи итэҕэлэ киһиэхэ итэҕэл буолбат.

Атын киһи төрүүрэ – эн төрөөн түһэриҥ буолбатах.
 Эйиэхэ ахсаана суох.

Атын киһи өлүүтэ – эн өлүүҥ буолбатах.
 Өлөр киһи тиксэр тирээт өлүүтэ буолар.

Ити барыта тустаах киһи бэйэтин киэннэрэ.
 Кэтэх удьуорун майгылара.
 Бас билиилэрэ.
 
Бу дойдуга атын киһиттэн уратыта буолар.
 Онтуҥ элбэх киһиэхэ тарҕаммат.
 Тус бэйэтигэр эрэ тарҕанар.
 Оннук.

- Киһиэхэ барытыгар дьолу-соргуну, чөл олоҕу, биир кэлим итэҕэли биэриэм, - диэн этинэр тойон баар буолла даҕаны - икки атаххынан ол киһи таһыттан куот.
 Уонна чугаһаама.
 Yчүгэйи булуоҥ суоҕа.

Омук үрдүнэн барытынан тарҕанар биир киэптээх- халыыптаах итэҕэл, дьол-соргу, чөл-чэгиэн суох.
 Баар буолуон табыллыбат.

Бэйэтин итэҕэлин, дьолун-соргутун атын киһиэхэ соҥноон ылыннара сатыыр киһи - былааһы былдьаһар баҕалаах киһи.
 Атыны тугу да баҕарбат.
 Ис санаата оннук.
 Былааһы ылыан баҕарар.
 Оннук дьонтон куотар буолуҥ.
 
Киэһээ күөстээх киһи кыттыспат быһыыта.
 туора хааман биэрэр ордук.

Билиҥҥи баар итэҕэллэр бары оннуктар.
 Норуоту, бар-дьону хам баттаан былааска бэриннэрэр аналлаахтар.
 Атын суох.
 Ол иһин дьолу-соргуну, итэҕэли, чөл буолууну күүс өттүнэн соҥнууллор.
 
Куһаҕан.
 Киһи көҥүлүн күүһүлээһин.
 Удьуордаан иһэр ыйаахтаах санаатын күөмчүлээһин.

Оннукка киирэн биэрбит киһи бэйэтин санаатынан олорбот.
 Атын киһи санаатынан олорор.
 Оччоҕуна ыйааҕын, олоҕун аналын толорбот.
 Кута-сүрэ сайдыбат.
 Таах, мэнээк кылгас олоҕун үйэтин дуомун барыыр.

Биир киһи көҥүл санаата, кэтэх итэҕэлэ, тиксэр дьоло-соргута, чөлө-чэгиэнэ тыытыллыа суохтаах.
 Саамай ытык дьыала быһытынан сыаналаныахтаах.
 Онно ким да туораттан киирбэт.

Хас биирдии киһини өлүүнү-сүтүүнү соҕотоҕун көрсөргө үөрэтиэххэ туһулуохха нааада.
 
Өлүүнү-сүтүүнү бэлэмэ суох көрсөртөн куһаҕан суох.

Хас биирдии киһи бу дойдуга уларсык кэлэн ааһар.
 Тыыннаах олох түмүгэ – өлөр өлүү.
 Ону көрсөргө хас биирдии киһи этин эрдэттэн үөрэтиэхтээх.
 Оччоҕо биирдэ киһилии сиэринэн ыйааҕын-чааһын көрсөр.

Сэт ыйааҕа оннук.
 Ол кэһиллиэ суохтаах.
 Саха киэнэ итинник.

Хас биирдии киһи тустаах олоҕор дууһата туохха сытарын билэр.
 Ону итэҕэйэр.
 
Тиксэр дьолун-соргутун хаҥата сатыыр.
 Чөл-чэгиэн буоларын оҥостор.
 
Атын киһи кыһалҕатын киһи кыһалҕа гыммат.
 Тиийинэр да кыаҕа суох.

Киһи хара баһаам элбэх.
 Эн соҕотоххун.
 Хаска тиийиниэххиний? 
Чугас дьоҥҥун кытары суулаһан олордоххуна - онно махтал.
 Тыыннаах буолар туһуттан.
 Хардарыта көмөлөсүһүү сиэринэн.

Тустаах олоҕуҥ - тус бэйэҥ кыһалҕаҥ.
 Атын айыллыбатах.
 Туспа көрүллүбэтэх.
 Yөһэттэн ыйаах оннук.


Куоттарыныы сэтэ.


Киһи күҥҥэ түөрт уон ордугуна түөрт моһолу ааһар.

Итинник Дом билиитэ баар.

Тулалаан турар Өс киһиэхэ моһоллору туруорар.
 Ону сатаан туораатаххына тыыннаах сылдьаҕын.

Очурга оҕустарар, моһолго тэптэрэр буоллаххына куһаҕан.

Быһылаан буолар.
 Быстах былдьыан сөп.
 Быстах быһыы кэтэһэ-манаһа сылдьар.
 Былтарыйда да былдьаан ылар.

Олох очура ойо охсон эттээх-хааҥҥын энчирэтэр.

Моһол оһолу оҥорор.
 Оһол уһулу тардан олоххун былдьыыр.

Өлүү түбэлтэлээх буолар.
 Түбэһиннэрэ сатыыр.

Күн сырдыга тардара күүстээх.
 Тыыннаах сылдьыахха наада.
 
Кут-сүр Өстөн куттанар.
 Өс өһөрөр күүһүттэн саллар.

Өс өһөрөр күүһүттэн кут-сүр куттанан куотар.
 Хаххаланар.
 Харыстанар.
 Харанар.

Оннук айылгылары тэриммит.

Харыстанар айылгы – инстинкт самосохранения, диэн нууччалыыта.

Хаххаланар айылгы – кут-сүр эт-сиин тэринэр.
 Дьиэ-уот оҥостунуу кэриэтэ.
 Ол иһигэр дурдаланан Өстөн саһар.
 Онон тыынаах сылдьар.

Харанар айылгы – кут-сүр эккэ-сииҥҥэ көрүнэр-харанар айылгылары оҥостор.
 Харах.
 Кулгаах.
 Илии.
 Атах.
 Уонна да атыттар.
 
Ити айылгылары туһанан киһи бэйэтин көрөн-харанан киһи буолан сылдьар.

Былыр Сэт-сэлээн үөрэҕэ диэн туспа үөрэх баар үһү.
 Сэт уонна Сэл диэн бырааттыы таҥаралар.
 ¤эп таҥара уолаттара.

Олор дьайыыларыттан хаххаланар-дурданалар айылгылары кут-сүр тэриммит.
 
Харыстаныы, хаххаланыы, хараныы айылгылара бааллар.
 Ону таһынан Куоттарыныы, куотуу, дьаадьыйыы айылгылара диэн бааллар.
 Сэт-сэлээн үөрэҕэр киирэллэр.

Харыс сэтэ уонна куоттарыныы сэтэ холбоһоннор – Дьаархан дьарыга диэни биэрэллэр.
 Эрдэттэн дьаарханар, оҥостор, бэлэмнэнэр, лэбэлэнэр дьарык айылгы – дьаарханыы диэн ааттанар.

Удьуор тыыннаах эстибэккэ-быстыбакка чэчирээн сайда турарын туһугар охсуһуу, кыһамньы күн өрөөбөккө бара турар.
 
Былыргы сахалар хайдах ньымалары тобулан итиннэ туһаналларын көрө түһүөхтээхпит.

Былыргыттан күүскэ туһаныллыбыт ньыма буолар.
 Хас олох-дьаһах салаатын аайы харыс тыллар бааллара.

Билигин киһи барыта билэрэ олортон ордон хаалбыт Дьоппо харыс тыла диэн баар.
 Судургутук булчуттар харыс тыллара.

Булчуттар тыалыы таҕыстылар даҕаны дьоппо харыс тылынан быһаарсан кэпсэтэн бараллара.

Көннөрү киһи өйдөөбөт тылынан.
 Саха тылын тутулун барытын оннунан хаалларан баран этиллэр тылларын уларытан саҥараллара.
 Мин ону урут истибит киһи олоробун.

Биһиги эһэбит Тумус Ыстаппаан оҕонньор улуу булчут этэ.
 Бэйэтин курдук, булчут оҕонньоттору кытары харыс тылынан кэпсэтэр этилэр.

Онно манныктар бааллара.
 Холобурга этэбин.

Ыттым диэн – хаҕыһыттым диэн буолар.

Көрдүм диэн – кылаттым диэн.

Саа – көҥдөй.

Быһах – биилээх.

Сүгэ – киргил.

Ат – талаһа.

Хара тыа – дьоппо.

Киһи – хара.

Булчут – мөкү хара.

Ыт – бөх.

Улар – көбдөк.

Эһэ – тыатааҕы.

Тайах – күлүктээх.

Саһыл – нуораҕана.

Кырынаас – бэлиэлээх.

Куобах – дьүөлэкээн, табысхаан.

Дьиэ - үүтээн.

Тииҥ – тэрээн.

Бөрө – аһыылаах.

Ити курдук хара баһаам харыс тыллара бааллара.
 Итинник тыллары туһанан быһаарсар этилэр.
 Көннөрү киһи өйдөөбөт гына.

Маннык харыс сэтэ туохха барытыгар баара үһү.
 Ойууннааһыҥҥа да буоллун.
 Билгэлээһиҥҥэ да буоллун.
 Эмкэ-томҥо эмиэ.
 
Харыс сэтэ уонна куоттарыныы сэтэ удьуор үөрэҕэр толору баара.
 Киһи барыта ону билэр.
 Билбэт киһи суоҕа буолуо.

Ону көрө түһэбит.
 
Киһи барыта билбитин иһин сурукка-бичиккэ киирэ илик быһыы.
 Онон ахтан аастахха табыллар курдук.

Харыс сэтэ олоххо көстөрө маннык.
 
Холобурга.

Быһа саҥарыы бобуулаах.
 Киһини быһа саҥарыа суохтааххын.
 Быһа этэн кээһиэҥ, диэн тугу даҕаны быһа этиппэттэр.

Киһи тыла сэттээх, диэн буолар.
 Удьуорга-кэдьиэргэ эмиэ оннук.
 Тугу эрэ этэргэр ханан эрэ иэҕэн харыстаан саҥарыллар.
 Эбэтэр ыллаан биэриллэр.

Былыргылар тугу эмит суолаталааҕы этээри гыннахтарына ыллаан, биитэр туойан этэллэр.
 Быһа саҥарбаттар.

Ол иһин ырыаттан ураты тойук уонна олоҥхо диэннэр үөскээбиттэр.

Ону таһынан тугу эмит түстүүр буоллулар даҕаны алҕаан барыы диэни туһаналлар.
 Алгыс этиитэ эмиэ туспа хайысха.
 Көннөрү саҥарартан ураты.

Алгыс утарыта кырыыс диэн баар.
 Бу көннөрү ыыстан ураты.

Алгыһы, кырыыһы сатыыр киһи сатыыр.
 Айылҕаттан бэриллиилээх киһи.
 Бу иккиэн төлөбүрдээх, бэйэҕэр эргийиилээх, иэстэбиллээх ыарахан быһыылар.
 Мээнэ-мэнээк буолбатах.

Көннөрү дьон ол иһин туойан, ыллаан этинэллэр эбит.
 Туойсуу диэн харыс сэтиттэн үөскээбит.

Ыра санааҕын ыыра бараҥҥын, этиҥ-сааһын дорҕоонунан хайытан этинии – ырыа диэн ааттаах.
 Наһаалаатаххына эт-хаан ырыылаах буолар.
 Ырыа ырыарар.

Туомтаммыт туһалаах санааҕын – туонаҕынан туойан, этиҥ сааһын хайырдаан, туох баар дириҥҥинэн налыытык, кылыһах саҕан этинии – тойук диэн буолар.
 Олустаатаххына тоҕо туонар куттал баар.
 Дьолгун-соргугун барытын тоҕо туонуоххун сөп.

Удьуору салгыы уллурук үөскүүр мыыдаратын батыһан, уллуҥахтан – уллукка тиийэ дорҕоонунан кэптэнэн олорон кэпсээһин – олоҥхо диэн буолар.
 Олох оҥоһуутун хоһуйуу.
 Ону уллурук үөскүүр таһыма эрэ биэрэр.
 Онно баар барыта.
 Мыыдараһа.
 Мындыра.
 Кэбэ-туоната.


Киһи иннин быһа хаампаккын.
 Кырдьаҕас киһи уот иннигэр олорор буоллаҕына иннинэн хааман быһа ааһар бобуулаах.

Киһини быһа аатынан дьиэ иһигэр ааттаммат.
 Харыс аатынан ааттаныллар.

Киһи аатыгар-суолугар дьиэ иһигэр ыҥырыллар аата бэйэтин дьиҥнээх аатыттан туспа буолар.

Итинник туспа ааттааһын куоттарыныы сэтиттэн тахсан тиийэн кэлэр.

Былыргы итэҕэлгэ бэйэлэрин абааһыттан куоттарыналлар.
 Оҕолорун, дьиэ-кэргэттэрин эмиэ абааһыттан куоттараннар туспа аатынан ааттаһаллар.
 Харыс аатынан.
 Ону киһи барыта билэр.
 
Оҕолорго харыс ааттара таптал аат диэн ааттанар.

Оҕо турбат ыала бэйэтин оҕотун хаһан даҕаны биһиги оҕобут диэбэт.
 Таһаараа ыал оҕото диэн буолар.
 Атын ыал оҕото диэн буолар.
 Бэйэбит оҕобут диэтэхтэринэ абааһы истэн оҕобутун сиэҕэ, диэннэр куттаналлар.

Биһиги аҕабытын уонна убайбытын ( аҕам инитин Бүөтүрү) эһэм оҕонньор Улахан хоноһо, Кыра хоноһо диэн ааттаан ыҥырара.

Аҕабын бу хойукка диэри Хоноһо диэн ыҥырарын истэр этим.
 Бэйэтин аатынан ыҥырарын истибэтэҕим.

Ити оҕо эрдэҕиттэн харыс аатынан ааттыы үөрэнэн онтун илдьэ сылдьара.
 
Ону ыйыттахпына: 
"Оҕо эрдэхтэриттэн харыс таптал ааттара.
" – диирэ.

Онон былыр хас биирдии саха киһитэ хас да ааттаах.

Бастакы аата дьиҥнээх сахалыы аата.
 Холобур.

Дьаархан Дыйаҥы уола Додойуус, Баҕаччах Мөрөй уола Өндүүкэй.

Манна бастакыта аҕатын ууһунан араспаанньата, иккиһэ аҕатын аата, үсүһэ бэйэтин аата.
 Дьиҥнээх сахалыы аат быһыллыыта итинник.

Маны таһынан хос ааттаахтар.
 Онто үксэ оҕо эрдэхтэриттэн илдьэ сылдьар таптал ааттара буолар.
 Биитэр кэлин иҥэриллибит хос аат.
 
Холобур.

Остобунай Ботуччу уола Өөкөй Өлөксөй, Хосоо Барча уола Адьыак Махсыын.

Биитэр тоҕус хааны толору ааттаан субурутан тиһэҕэр туһааннаах киһиэхэ тиийэн тохтооһун баара.

Холобур.

Саһыл ойуун, Сабардык, Кэлэҕэй, Остобунай, Баҕаччах, Мөрөй, Боччоомо уола Халыана диэн.
 
Манна аҕыс хаан олуктаан ахтылынна.
 Маннык эмиэ баара үһү.

Өссө ити үрдүнэн нууччалыы сиэринэн быһыллыбыт ыыс ааттаахтар.

Холобур.

	Тимофеев Василий Иннокентьев диэн.
 
Сахалыы ааттара кыттыспат.
 Хос аат диэн буолар.
 Онон туоратыллар.
 
Нууччалыы аат саха киһитин дьиҥнээх аата үһү.
 Онон сурукка киирэр аат нууччалыы аат буолар.
 
Бу атаҕастабыл.
 Омук көҥүлүн күөнтээһин.
 Сыыһа быһыы.
 Саханы нууччатыта сатааһын.

	Сахалыы аат саха киһитигэр дьиҥнээх аата буолар.
 
Нууччалыы аат саха киһитигэр ыыс аата буолар.
 Оннук сиэрдээх.
 Ону биһиэхэ таҥнары.
 Көнүөхтээх.
 Атын буолуон табыллыбат.

	Нууччалыы быһыллыбыт ыыс аат саха дьонугар улахан бутууру оҥордо.
 Ким да кими да билбэт үлүгэрэ.
 Киһи барыта Иванов, Петров, Николаев.
 
Тугун мантан булан ылыаххыный? Булбаккын.

	Аат даҕаны, араспаанньа даҕаны аҕа ууһун даҕаны, киһини бэйэтин даҕаны ыйбат.
 
Ааттаахпын дуу, суох дуу? – диэбит курдук.

Төрдүгүн-уускун оҥороору, билээри гыннаххына улахан эрэйгэ түһэҕин.
 
Былыргы дөкүмүөннэргэ барыта нууччалыы аатынан сылдьар буолар.
 Киһи тугу да араарбат.
 Сахалыы аата суруллубатах буолар.
 Нууччалыы ыыс эрэ аата суруллубут буолар.
 Онтон кими да арааран булбаккын.
 Дьэ, кыһалҕа.

Киһи барыта биир нууччалыы ыыс аатынан сылдьар.
 Сахалыы аата суох.
 
Итинтэн ордук омук хайдах эстиэҕэй? 
Киһи кэлэйэр дьыалата.
 Айдаарыы элбэх даҕаны – сыарҕатын сыҥааҕа хоҥнубат.
 Таах, айах иһинээҕи айдаан.
 Бу даҕаны – ол суота.
 Туох кэлиэй?

Куоттарыныы сэтэ былыр хас биирдии дьиэ иһигэр баар быһыы.
 Бу олох кэлин суох буолбута.
 Ол үрдүнэн хас биирдии оҕо кыратыттан туспа таптал ааттаах буолар.
 Билиҥҥэ диэри харыс тыл үөрүйэҕэ буолан, син биир, баар.
 Таптал аата суох оҕо суох буолуо.

Саха киһитин этигэр-хааныгар баар дьыала.
 Маны киһи барыта билэр.
 Билигин даҕаны туттар дьоннор бааллар.

Куоттарыныы сэтэ диэн үгэстэр туохтан үөскээбиттэрэй?
Сахалар ити харыс тыллары уонна куоттарыныы сэтин туох кыһалҕаттан туһанар буолбуттарай?

Ити манныктан буолбута үһү.

Былыр Сах үйэтин саҕана, билиҥҥи Тоҥ үйэ үүнүөн иннинэ Сир Сибиир Ийэ барахсан барыта үргүлдьү сир эбитэ үһү.
 Кытаанах таас-буор сир.
 Бу кытаанах сир уу үрдүгэр турара үһү.
 Сир анныгар баар Уот Кудулу байҕалы кытары үс сиринэн үүдэһиннээх тулааһын холбоһуктаах үһү.
 Онон тутуһан турара үһү.

Сир туттаһык үүдэһиннэрин сахалар үс Луо-балык (кит) көхсө диэн ааттыылара.
 "Сир көхсө киэҥ," - диэн билигин даҕаны саҥараллар.
 Ити былыргы уу кытаанах сир аннынааҕы кэмиттэн сылдьар өйдөбүл.
 Билиҥҥэ диэри тыыннаах.
 
Кытаанах таас, туой, буор сир – Сир Ийэ көхсө диэн буолар.

Уот Кудулу байҕал таас тимир ууллаҕас тулаһа түстээх туттаһыга хамныы дьигиһийэ турара үһү.
 Сир хамсааһына бөҕө буолар эбит.
 
Уот Кудулу байҕалтан тардыылаах Бур-хаан таҥара (вулкан диэн нууччалыыта.
) эстэн бурҕалла, хамса табааҕын курдук, буруолуу буола-хаала турара үһү.

Сах үйэтин саҕана сир ийэ хамсыыр хаана – Бур-хаан таҥараттан төрүттээх буруо эбитэ үһү.

Сах үйэтин саҕана Сай кэмэ үһү.
 Тоҥ суох.
 Уот үйэтэ.
 
Бууһуран баран муус буолан турар дойдуну Аал Уот Эһэбит барахсан ириэрэн сайыннаран, ууга кубулутан сайыннаран тыынар тыыннааҕы айа-тута, киһини-сүөһүнү сир үрдүгэр олоҕурда турбут кэмэ – Сах үйэтэ диэн ааттанар.

Сата үйэтин кэнниттэн кэлбит үйэ.
 Сах үйэтин кэннэ Тоҥ үйэ кэлбит.
 Билиҥҥи үйэ аата.

Аал Уот Тойон Эһэбититтэн тардыылаах Бур-хаан таҥара ол кэмнэргэ куруук эстэн бурҕалла, сыгынньах уотунан уһуура, буруолаан бургучуйа турара үһү.
 (Вулкан билигин да сороҕор эстэн бурҕалларын көрөҕүт.
)
Уу – Эбэ Хотун киэҥ  далайа бүтүннүүтэ кэриэтэ сир анныгар үһү.
 Сир уу үрдүгэр турар.
 Аллараа өрүтэ барыта уу.
 
Сир анныгар баар түгэҕэ биллибэт, улаҕата ундаардаммат ууну былыргы сахалар – Хан-далай диэн ааттыыллар.
 
Сир ис ханна диэн суолтаҕа.
 Син биир сүөһү ханнын курдук.
 Сир ийэ ханнарыылаах баҕата – Хан-далай буолар.

Сир Ийэ ол кэмнэрдээҕи хаана – буруо.
 Ис ханна – уу эбит.

Тэҥнээн көр:

Сах үйэтин саҕана.

			Булуус.
 ( Муус болуо.)
Соҕуруу.


Бу ойуу дьураа аата – сир симилэх ойуута диэн.
 Мандар үөрэҕэр оннук.

Манна көстөр.
 
Сир үөһээ сылдьар.
 Туой, оппуоха, таас буолан бүрүллэн.
 Болуот курдук.

Уу алын сылдьар.
 Үөһээ өттө суптугур уонна купсугур.
 Ол аата сир үрдүгэр уу көстөрө чөҥөрө чүөмпэ буолан көстөр.
 Кыра сир хараҕа хайаҕас буолан.
 Аллараа өттө түгэҕэ биллибэт уу.

Бастаан Уот Кудулу байҕал.
 Онтон таас уу араҥата.
 Онтон таас, буор араҥата, онтон салгын, халлаан араҥата кэлэр.
 Сах үйэтин саҕана итинник утум баар үһү.

Билиҥҥи курдук күөл, байҕал, өрүс суох.
 Сир үрдүгэр уу халыйа сытара бэрт сэдэх.

Ол оннугар чөҥөрөх уу хараҕын аллараа өттө киэҥ далай.
 Сир анныгар.
 Бу уу сылаас, сорох сиринэн оргуйа сылдьар итии уу.

Сир буоллаҕына үөһээ.
 Көҕүс өттүн сабардыыр.
 Болуот сир.

Сир Сибиир туруу уонна хос оройугар Муус болуо булуустардаах.

Булуус диэн эти-мууһу уурар уҥкучах булуус эрэ аата буолбатах.

Булуус диэн нууччалыы тылбааһа – вечная мерзлота диэн.
 Полюс диэн.

Аныгы сахалар вечная мерзлота диэни ирбэт тоҥ диэн ааттыыллар.
 Нууччалыыны туруору тылбаастаан.

Оннук буолбатах.

Булуус диэн муус болуо сир аата.
 Болуо таас эрэ буолбат.
 Муус болуо эмиэ буолар.
 Булууһа суох – сир, халлаан сулус эттигин быһыытынан суох буолуо этэ.
 Орто дойду суох буолуо этэ.

Сир булууһа булуук буолан сиргэ тарҕанар.
 Сиргэ ирбэт тоҥ буолан буору тоҥорон сытар.
 
Ыраас уу муус буола сир анныгар тоҥмута – булуус диэн буолар.
 
Уу сиргэ-буорга быланан баран тоҥмута – булуук диэн буолар.
 Булуук сир буора куруук тоҥ сытар буолан былыык буор диэҥҥэ кубулуйар.
 
Булуук сир хайаан да булуустаах буолар.
 Төһө эрэ сири хаһан түстүҥ даҕаны ыраас муус сир анныгар килэрис гына түһэр.
 Ол аата сирин булууһа кэлэр.
 
Ол иһин оннук булууһугар диэри хаһыллыбыт уҥкучах аата булуус уҥкучаҕа диэн ааттанар.

Бу дойду дьыл уонна сай оонньуулара.
 Өс уонна Өһүк киирсиилэрэ.
 
Ол аата муус уонна уот утары көрсүһүүлэрэ.
 Эбэтэр муус болуо буолан сайдыбакка тоҥон турар.
 Биитэр аал уот сылааһа ириэрэн муус сайар.
 Сайда даҕаны уу буолан сайдар.
 Атын суох.
 Көрдөөмөҥ даҕаны.
 Былыргы сахалар сыыспаттар.


Сах үйэтин саҕана сири уу хас да гына араарбат.
 Сир бүтүннүү силбэһэн биир хах бүрүө - болуот буолан турар.
 Билиҥҥи курдук арахсан турар буолбатах.

Ол кэмҥэ Сир Сибиир сибиэтэ соҕотох.
 Уу үрдүгэр турар биир кэлим Болуо сир.
 Ол иһин сир Сибиир диэн ааттаах.

Манна быһаарыы наада буолла.

Былыргы саха итэҕэлигэр Үрдүк Мэҥэ Халлаан тоҕус хаттаҕастан турар диэн домноох билиилээхтэр.

Халлаан тоҕус хаттаҕаһын сир иилиир араҥатын таһымыттан саҕаллаан ааҕаллар.
 Ол сөп.
 
Олорор сирдэрин таһымыттан аахпаккалар, хантан ааҕыахтарай?
Халлаан хаттаҕастара хас биирдиилэрэ тус-туспа ааттаахтар.

Сиртэн саҕаланар бастакы хаттаҕас аата – Сибиэт диэн.

Иккис хаттаҕас аата – Сибиэн диэн.

Үһүс хаттаҕас аата – Симиэрт диэн.
 Бу хаттаҕастар анараа өттүлэригэр баар добун халлаан хаттаҕастара эмиэ тус-туспа ааттаахтар.
 Тэбиэн, улуу куйаар, аар-саар, быраман эҥин диэн.
 Ол туһа туспа.
 Атын кэпсээн.

Биһигини Сибиир уонна Сибиэт, Сибиэн, Симиэрт диэн ааттар өйдөбүллэрэ сэргэтэр.

Таарыйа кэпсээн.

Бу туһунан маннык кэпсээн баар.

Биирдэ Боччоомо уола Халыана оҕонньордооххо ону-маны кэпсэтэ, ыаһахтаһа чэйдии олордубут.

Кэпсэтии сүнньүн халытан күүстээхтэргэ тиийэн хааллыбыт.
 Онно Өөкөй Өлөксөй туһунан кэпсээтэ.

"Балайда уһуннук күн сиригэр олордум.
 Өөкөй Өлөксөй курдук киһини көрө иликпин.

Сир сибиэт уйбат сиилинэйэ этэ.
" – диэтэ.

Ону истэн баран,
"Хайа, бу оҕонньор тоҕо нууччалаан бардыҥ?" – диэтим.

"Нууччалыы иликпин.
 Сахалыы саҥара олоробун," – диэтэ.

Кыра мөккүөр таҕыста.


Онно быһаарбыта сибиэт уонна сиилэ, сиилинэй, сибиэн, симиэрт, сибиир диэн тыллар сахалыы өйдөбүллэрин.

¤и, биитэр Си диэн өйдөбүл баар.
 Үөһээ халлаан эттигин аата.
 Си сылдьыахтааҕар, хата, бачча да көстүбүтэ үчүгэй диэн, Си буолбатым син тигистим, диэн саҥараллар.

Аан дойду аһаҕас, күн сирэ көҥдөй.
 
Ол усталаах туората барыта Си диэн көстүбэт эттигинэн туолан турар.

Киһи этэ-сиинэ эмиэ Си эттиктэн турар.
 Си – сиин, силии, сил, ис ити барыта Си эттиктээхтэрин этэр.

Си орто туруу дойду ис хоһоонун илдьэ сылдьар эттик.
 Кини көстүбэт.
 Уонна баран туох баар тыыннаах олох тутулун сибиэнин барытын илдьэ сылдьар.

Киһи тугун эмит өлөрөн бааһырдар.
 Ол баас оһор.
 Урукку чөлүгэр түһэр.
 
Тоҕо уонна хайдах оһоруй? Ким оһороруй?
Си баар буолан оһор.
 Киһи этигэр-сиинигэр баар Си барытын билэ сылдьар.
 Хайдах чөл буолуохтаах сибиэн күлүгүн тута сылдьар.
 Уонна кут оһорунуутун сирдээн батыһыннаран урукку чөлүгэр түһэрэн кэбиһэр.

Кэлин хасыһан көрбүппүт ¤и диэн эттик элбэх омукка баар эбит этэ.
 Сахаларга эрэ буолбатах.

Кытайдар ¤и эттиги Ци, биитэр Чи диэн ааттыыллар.
 Ци-гун диэн ааттаах үөрэхтээхтэр эбит этэ.
 Чөлгө түһэринии үөрэҕэ.
 Бэйэтэ туспа үөрэх.

Нууччаларга ¤и диэн эттиги Жи диэн ааттыыллар.
 Жи – жизнь, живой, жить, живот эҥин диэн өйдөбүллэри таһаарар эбиттэр этэ.
 Уонна баран үөрэхтэригэр туһамматтар.
 Быраҕан кэбиспиттэр.
 
Атын омук үөрэҕин хоро таһан ылан үөрэтэ сылдьар этилэр.
  Эмп-томп үөрэҕин былыргы аан уустар латыынныы үөрэхтэриттэн хоро таһан ылан тутта сылдьаллар.

Ити холобурга этиллэр.

¤и эттик туһунан сахаларга туспа үөрэх баара.
 Ол бэйэтэ туспа кэпсээннээх манна таарыйыллыбат.

Өс сирэ болуо тулааһын туттаһыктаах.
 Ол иһин Болуо сир диэн ааттанара үһү.
 
Болуот диэн тыл өйдөбүлэ итиннэ сытар.
 Ол кэмҥэ Таас үйэтэ.
 Болуо таас уонна болуо туой сир.
 Буора аҕыйах.
 Халыҥыы илик.
 Үүнээйитэ барыта таастан, туойтан, оппуохаттан, миэлтэн үүнэр үүнээйи.

Сир биир кэлим уу үрдүгэр турар.
 
Уу сир үрдүгэр таһымнаабат.
 Болуо сир.
 
Сир биир кэлим болуо эрдэҕинээҕитин тоҥ нууччалар туох диэн ааттыыллара буолла билбэтим.
 Арааһа ааттаабаттар быһыылаах.
 Сир Сибиир куруук маннык буолуо дииллэрэ буолуо, баҕар.

Уу сир сибиэтин биир эрэ сиринэн араарар.
 Ол сир орто курдааһынын сигэтинэн.
 
Онно эрэ Аар Араат уонна Хан Аан диэн байҕаллар бааллар.
 Араарар уонна ханыылыыр ыйаахтаах байҕаллар.
 
Араарар өттө – Араат байҕал диэн.
 Ханыылыыр өттө – Хан-аан байҕала диэн.

Сир Ийэ икки эҥээрдээх.

Хан-аан (сир соҕуруу эҥээрэ) уонна Ур-аар (сир хоту эҥээрэ).
 
Атыыр уонна тыһы эттиктэр арахсыыларынан.
 Тоҥ үйэ кэлбитигэр бу байҕаллар бары суох буолан кумах куйаар буолбуттар.
 Уонна баран үһүйээннэргэ сылдьаллар.
 Ону дьон билиҥҥэ диэри көрдүү сатыыллар.
 Манна ханна эрэ ытык байҕал, уу баара үһү, дэһэ-дэһэлэр.
 Эҥин араастаан ааттыы ааттыылар.

Сах үйэтин кэмигэр итинтэн атын уу байҕала суоҕа эбитэ үһү.

Си эттиктэн турар киһи этигэр-сиинигэр силии диэн таас уонна муос уҥуох иһигэр сылдьар эт-сиин ааттааҕа баар.
 Бу силии бэйэтэ туспа билиини илдьэ сылдьар.
 Силии билэрин уонна өйдүүрүн туһанар  буолан киһи ону-маны оҥорор.

Холобур.

Киһи ону-маны көтөҕөр.
 Онно киһи күүһүн былчыҥын үлэтин, ыараханын эҥин барытын силии быһааран билэр.
 Силии өйдөөн билэр.
 Онон киһи салайтарар.

Эһэ уҥуоҕар силиитэ суох.
 Онон көтөҕөр күүһэ муҥура суох.
 Силии билиитэ баара буоллар көтөҕөрүн аччатыа этэ.
 Икки атаҕар киһи курдук тура сылдьыа этэ.
 Өйө күүскэ үлэлиэ этэ.
 Ону таҥара оннугу киниэхэ биэрбэтэх.

Сиилэ, сиилинэй диэн тыллар силии былчыҥнары үлэлэтэр бэйэтэ айылгы быһыытынан үлэлэтэр дьоҕура буолар.
 Силии өйө күүскэ сайдыбыт киһитэ сиилинэй буолар.
 Сэниэлээх буолар.
 Сэниэни силии оҥорор.
 Күүс буоллаҕына күһэҥэҕэ оҥоһуллар быһыы.
 Күүс туһаныллыыта хайаан даҕаны салгыны хаайан ыгыстыылаах буолар.
 Салгыны эҕирийэн баран тыыҥҥын хаайан ыгыстан баран күүстээх хамсаныыны оҥороҕун оччоҕо кыайаҕын.
 Көннөрү сылдьарга ыгыстар күүһү холбообот кэмҥэ силии өйө үлэлиир.
 Кыһалҕата суох тугу да санаабакка сылдьаҕын.
 Айылгы хамсатар сиилэтинэн.
 Силии күүһүнэн Ол буолар сиилэ диэн.

Бастаан Сир баар.
 Сир ньуурунан сир таһыма бүтэр.
 Кытаанах эттиктэн ийэ буортан, ууттан турар.
 Онтон үөһээ таҕыстаххына салгын эйгэлээх кытаанах эттигэ суох халлан барыы саҕаланар.

Итинник халлан барыы саҕаланарын иһин Сибиэт диэн өйдөбүл халлаан өйдөбүлэ буолан хаалар.
 
Сир кырсын үрдүттэн саҕаланар.
 Көй салгынынан туолан турар эйгэ.
 Ол салгынынан киһи тыынан тыыннаах сылдьар.
 Нууччалыыта атмосфера диэн быһыылаах.

Си – биэт диэн икки өйдөбүлтэн турар.
 Сир Ийэ Си биэтэһэ.
 Көмүскэлэ.
 Хаххата.
 Си – биэтэс суоҕа буоллар сир хаххата суох буолуо этэ.
 Си-биэтэс баар буолан сир ийэ хаххалаах.
 Халлаантан түһээри кэлбит эттик бу биэтэстэн кэлэн иҥнэр.
 Си – биэтэс кинини уматар.
 Сир үрдүгэр түһүөр диэри уматан бүтэрэр.

Сибиэт Си эттиги ыыр.
 Халлаантан иэтэн ылар.
 Иэтэр аһаҕастардаах.
 Нууччалар ону озоновая дыра дииллэр быһыылаах.

Си эттиги ыан уонна иэтэн ылар майгылааҕын иһин көй салгынынан туолан турар сир Си биэтэһин – Сибиэт диэн ааттаабыттар.

Сир сибиэт үрдүнэн диэн этии баар.
  Ол аата аан дойду үрдүнэн диэн.

Сибиэт диэн тыл сахаларга эрэ баар буолбатах.
 Нууччалар эмиэ тутталлар.
 Части света диэн баар.
 
Увидеть этот свет, диэн холобура саҥараллар.
 Ону кытары свет – сырдык диэн суолтаҕа туттар тыллаахтар.
 
Сырдык уонна сибиэт диэн тыллар саҥарыылара биир, уонна баран, тус-туспа суолталаахтар.
 
Сахаҕа ити буккуллубат.
 Сибиэт диэн сир үрдүнээҕи халлаан эйгэтэ.
 Сырдык буоллаҕына күн сырдыга.
 Суолталара ураты.
 Нууччалар итини булкуйа тутталлар, быһыылаах.

Сибиэт эргимтэтэ сир кырсыттан саҕалаан 27 биэрэстэ үрдүккэ тиийэр, дииллэрэ.

Онтон үөһээ иккис халлаан саҕаланар диэн буолара.

Былыр өлбүт киһини үөһээ хайаҕа сир ньууруттан 900 саһаан үрдүккэ таһааран көмөр майгылара баара үһү.
 Улаханнык ытыктыыр дьоннорун оннук көмөр үһүлэр.

Иккис халлааны өҥөтүү диэн буолара үһү.
 Өлбүт киһини сир кырсыттан аллараа көмөр буоллахтарына, төбөтүн тус арҕаа гына көмөр үһүлэр.

Иккис халлааны өҥөтөн, өлбүт киһини үөһээ хайаҕа таһааран көмөр буоллахтарына, төбөтүн тус илин гынан көмөллөрө үһү.
 Иккис халлааны өҥөйдө.
 Таҥараҕа чугаһаата, диэннэр.
 Оннук көмүллүбүт киһини билигин даҕаны булаллара буолуо.
 Ити сахалыы көмүү сиэрэ буолар.

Халлаан иккис хаттаҕас эргиирин аата – Сибиэн диэн.
 
Сибиэн диэн эргимтэ – күлүтэр дойдулара.
 Өлбүт киһи салгын кута онно сылдьар.
 Төрүүр киһи салгын кута эмиэ онно баар.

Билигин халлаан куйаарыгар көтөр дьон ити Сибиэн хаттаҕаһыгар баар сибиэннэри кытары билсэр үһүлэр.
 Көтө сырыттахтарына өлбүт хаан уруу киһилэрин салгын кутун сибиэнэ кэлэн кулгаахтарыгар сипсийэр үһү.

"Мин оннук-оннук киһибин.
 Эн миигин билэҕин.
 Эн тоҕо манна кэлэн хааллыҥ.
 Мантан төттөрү бар.
 Бу сибиэн дойдута.
 Манна өллөххүнэ биирдэ кэлиэхтээххин.
 Таҥара айбыт ыйааҕа оннук.
 Ону кэһимэ.
 Таҥараҕа мастаныма.
 Өлбүттэр куттарын уйгуурдума.
 Аньыыны-хараны оҥостума.
 Кытаатан төнүн.
 Сатаммат.
" – дииллэр үһү.

Инньэ диэни бары истэллэр-билэллэр үһү даҕаны – таҥара ыйааҕын утары оҥороллорун тохтоппоттор эбит.

Сибиэн дойдутугар сибээс аргыһын таһааран ыыттаххына сибээһинэн хааччыйар.
 Ону киэҥник туһана олоробут.
 Хайа баҕарар сири кытары сбээстэһэн кэпсэтэ-ипсэтэ олоробут.

Былыргы ойууттар салгын куттарынан ити сибиэн дойдутун кытары кыыран ситимнэһэн билсэллэр.
 Оччоҕо олор этэн –тыынан суолун, аартыгын ыйан биэрэллэрэ үһү.
 Оннук ситимнэһии билигин дьоҥҥо уурайда.
 Ойууннаһыны бобон суох гыммыттарын кэннэ ити үгэс суох буолан умнулунна.

Барыта умнуллубутун кэннэ, дьэ, кэлэн, билигин туруна сатаан эрэллэр.
 Ойууннааһын үгэстэрин ситимнэрэ быстан билигин билэ сатыырга олус ыарахан.
 Оннооҕор саха дьонугар.

Бу дойдуга туох буолуохтааҕын, туох буолан ааспытын барытын ити сибиэн эйгэтэ бэйэтигэр илдьэ сылдьар.
 Онно барыта баар.

Эт-сиин бүтэйэн, салгын кут салыйан, ыраатан киһи бэйэтин итэҕэс сананар.
 Куруук тугу эрэ көрдүү сатыы сылдьар.
 Итэҕэһин сабынаары салгын кутун ирдэбилин толорунаары итэҕэл диэни оҥостон буоларга буолбакка барытыгар итэҕэйэн үҥэ-сүктэ сатыыр.

Оннук олоробут, сылдьабыт.
 
Тугу диэххиний? Туох да диир кыах суох.
 Дьылҕа, төлкө бэйэтэ билээхтиирэ буолуо.

Халлаан Сибиэн эргимтэтин кырыы саҕатынан Тэбиэн Ый тэлэһийэн сүүрэ сылдьар.
 Ый кэрдэр тэтими тутуһан куруук ыйан эргийэр.
 Ол аата 90* кыраадыс туора ыйан эргийэрин ааттыыллар.
 
Сир диэкки Ый биир эрэ өрүтэ көстөр.
 Сэлээн көҕүс өрүтэ көстүбэт.
 Сиртэн тэргэн эрэ өрүтэ көстөр.
 Ол иһин Тэргэн Ый диэн буолар.
 
Ый дьиҥнээх аата Сэп таҥара уола, Сэт таҥара инитэ Сэл таҥара кыыһа кэлтэйэн тэргэнирэн туолар, тэбиэн тэтимнээх Сэлээн Ый диэн буолар.
 Былыргы сахалыы толору аата итинник үһү.

Тэбиэн Ый анараа сэлээн өрүтүн диэккиттэн халлаан хаттаҕаһын үһүс араҥата саҕаланар дииллэр.
 Ол хаттаҕас аата Сиир Симиэрт диэн үһү.

Ый сэлээн (ол аата көҕүс диэкки) өрүтүгэр баар эргимтэ аата.

Ол манныктаах.
 Ый анараа өрүтүгэр орто дойду эҥээрэ бүтэр.
 Уот куйаар, Эр-дьаалы, Иэ-татай эҥээрдэрэ буолан барар.
 
Симиэрт эҥээрэ киһини ситэн ылан сиир.
 Симэлитэр.
 суох оҥорор.
 Ситэн сиир өрүтэ Си эттиккэ сурулла сылдьар.

Симиэрт эҥээригэр Күн уота сии турар дойдута.
 Тыынар -тыыннаах тулуйбат кут эрэ тулуйан сылдьар эргимтэтэ.

Ый халлаан таҥараларын дьайыыларын кэрдэн налытан, бысталаан кыырпахтаан, бурутан орто дойдуга сөп буоларын курдук оҥорор.
 
Таҥаралар дьайыыларын ыйаахтара Ый нөҥүө кэлэр буоланнар орто дойдуга олох диэн баар.
 Ол суоҕа эбитэ буоллар тыыннаах олох орто дойдуга суох буолуо этэ.
 Ол биллэр.

Өлөр өлүү былыргы аата Симиэрт диэнэ эбитэ үһү.
 Ситэн сиир симиэрт диэн.
 
Өлүү диэн харыс тыл үһү.
 Бу дойдуга төрөөн кэлбит киһи барыта тыыннаах олоҕу олорор уонна олорон бүтэн барар тиксэр тирээт өлүү ыйаахтаах буолар.
 Тыыннаах киһиэхэ тиксэр тирээт өлүүтэ – симиэрдинэн симэлийэн сүтэр.

Өлөрү былыр симэр диэн ааттыыллара үһү.
 Өлбүт киһини хараҕын симнэрэллэр.

Симиэрт диэн өйдөбүл сахаҕа эрэ баар буолбатах.
 Атын ур-уус омуктарга кытары баар.
 
Нууччалар смерть диэн билиҥҥэ диэри тутта сылдьаллар.
 Төрдө хантанын билбэттэр.
 Халлаан хаттаҕаһын эргимтэтэ буолуо диэн санаабаттар.
 Ол сөп.
 
Кинилэр саха төрүттээх эрээри тылларын-өстөрүн таҥнаран славян диэн омукка кубулуйбуттара.
 Тылларын тутула славянныы.
 Тыллара бэйэлэрэ буоллаҕына быстар улахан аҥаара сахалыы.
 Бу аҕыйах үйэ анараа өттүгэр нуучча билиҥҥи тылын үөскэппиттэрэ.

Итинник кубулуйбут омук элбэх.
 
Хаһаар (хазар) диэн биис ууһа баара үһү.
 Эмиэ саха төрүттээх биис ууһа.
 Олор эмиэ бытанан хас да буола арахсан атын омуктарга кубулуйбуттара үһү.
 Аҥаардара ыһыыт (еврей) омукка кубулуйбут.
 Ыһыыттар итэҕэллэрин ылыммыттар.
 Аан дойду үрдүнэн тарҕаммыттар.
 Билиҥҥи баар ыһылла сылдьар ыһыыт дьоннор төрүттэрэ бары – хаһаар бииһин ууһа.
 Дьиҥнээх ыһыыттар Африка сириттэн ханна даҕаны барбатахтара.
 
Хаһаар бииһин ууһун аҥаара илиҥҥи украина дьоно буолан олороллор.
 Көҕүл – хохуол диэн ааттаахтар.
 Эмиэ славяннарга кубулуйбуттара.
 
Хаһаар бииһин ууһун дьиҥнээх тобохторо Крым татаардара диэн ааттанан үүрүүгэ-түрүйүүгэ сылдьаллар.
 Бэрт аҕыйахтар.

Нууччаларбыт дэнээччилэр быстар улахан аҥаардара ураанхай төрүттээх ур-уус бииһин уустара.
 Печенег, половец, чуд, булгар, эҥин диэн ааттыыр биис уустара.
 Олортон билигин ким да суох.
 Бары славян нуучча буола кубулуйбуттар.
 Хааннарын, омуктарын таҥнарбыттар.
 Уларыйбыттар.
 
Дьүһүн кубулуйуута олоххо олус элбэх.
 Куһаҕан диэн этиллибэт.
 Буолар буолан эрдэҕэ.
 Көннөрү төрдүнү ууһу быһаарыыга этэн аһарыы сиэринэн этиллэр.

Киһи өллөҕүнэ симиэртээбит диэбэттэр.
 Өлбүт дииллэр.
 Тиксэр тирээтэ бүппүт.
 Өлүүтүн-чааһын ылбыт диэн суолтаҕа.

Өлүүтэ-чааһа, ыйааҕа-тирээтэ буоллаҕа диэн буолар.
 Эбэтэр ыйааҕа-чааһа буоллаҕа, диэн буолар.

Дьэ, итинник.

Сир, Сибиэт, Сибиэн, Симиэрт хаттаҕастарыгар барыларыгар Си эттик – биир.
 Барыларыгар баар.

¤и (Си) эттик ити хаттаҕастартан барыларыттан ыанан, иэтэн тэтимирэн кэлэн күн сиригэр сылдьар.
 Баар.
 Оҥорорун оҥоро, дьайарын дьайа турар.
 
Аҕаларын аҕалар, илдьэрин илдьэр.
 Кимтэн даҕаны ыйыппат.

Сиргэ, Сибиэткэ, Сибиэҥҥэ, Симиэркэ - Си эттик биирин иһин, орто туруу бараан дойдуга барытыттан тирээт өлүү тиксэрин иһин орто дойду сирин – Сир Сибиир диэн аат быспыттар.

Быһаарыыта итинник.
 Былыргылар сыыспатахтара буолуо диэн сүрэҕим сэрэйэр.
 Барыта оруннаах.
 Туох да кыайбат.
 Кыайа сатаан көрдүннэр.
 Билиилээҕимсийэр элбэх.
 Үтүө көҥүллэрэ.

Сибиэт, сибиэн, симиэрт эргимтэлэрин Сиргэ дьайыыта Си эттиккэ сурулла сылдьар.
 Бастаан сибиэт эйгэтэ киһини сиргэ төрөтөн түһэрэн оҕоҕо биэр да биэр буолар.
 Биэс салаалаах биэ биэрии тутулунан сайыннарар.

Оҕо улаат да улаат.
 Ыл да ыл буолар.
 Ситэр, муҥутуур.

Онтон сибиэнирэр.
 Абааһытыйан, биитэр айыыланан өйө-санаата сайдан туран кэлэр.
 Эттиин-сиинниин сибиэнирэр.

Онтон кырдьан барар.
 Симиэрт ситэн сиэри ыххайан барар.
 Бүтэһигэр ситэн сиир.
 Кырыйдаҕына киһи куотара мөлтүүр.
 Оччоҕо ситэр.

Оннук курдук.


Тоҥ үйэ кэмигэр.

Сах үйэтэ бүтэр.
 Тоҥ үйэ кэлэр.



			Тоҥ үйэ симилэҕэ.


Тоҥ үйэ кэлбитигэр уу уонна сир оннуларын атастаһан биэрэллэр.
 Сир улаатар.

Уу бүлүүһэҕэ баһан олорор курдук сир үрдүгэр халыйар.
 Тиэрэ тэбэн тахсан нэлэйэн биэрэр.
 Түгэҕэ иин курдук иинэҕэстийэр.
 Сири хас да аҥыы араарар.
 Сир биир кэлим турбута суох буолар.

Сир-буор халыҥаан улаатан үс үүдэһин тутулуга уйбакка сиҥнэри барар.
 
Буор ууттан ыйааһына ыарахан, тимирэ элбэх онон тимирэр.
 Уу алларааттан үөһээ ыгыллан тахсар.
 Орун оннун, дьэ, булар.

Бастаан Уот Кудулу байҕал.
 Онтон таас буор араҥата.
 Онтон уу араҥата.
 Онтон салгын халлаан араҥата кэлэр.

Бу утум билиҥҥэ диэри турар.

Таарыйа сэһэн.

Ийэ буор үөскээһинин туһунан маннык кэпсээн баар.

Аал уот Тойон эһэбит сыгынньах уотунан уһууран орто дойуга көһүннэ даҕаны Уу-Эбэ Хотуммут көрө түһээт Тойон Эһэбитин саатырдар эбит.

Орто дойду айыллар сиэригэр сөп түбэспэт гына бучча, эмэһэ сыгынньах сылдьарын ыйа-ыйа күлэн алларастаан саатырдар эбит.

Онуоха Аал Уот Эһэбит саатан бөҕө буолар эбит.
 Сыгынньах этин сапта сатаан буруо-хараа буолар үһү.
 Хатан Тэмиэрийэ тимир болгуоннан өҕүйэн сабына сатыыр эбит.
 Сыгынньаҕым көстүбэтин диэн.

Уу-Эбэ Хотун күлүү гынан тымныыннан дьайбытыгар Күн айыы кудуга аҕанан куттаан туус кудуннан куппутугар уот сааппыта сойбут.
 Сойоотун кытары буруота – ийэ буорга кубулуйан куду анньыллан бэриллибит.
 
Сыгынньах Аал Уот болгуота сааппытын, сойо тамнаан кыбыстан килбигийбитин Күн Айыы тунаҕа тууһунан тумалаан суутар үһү.
 
Орто дойдуга хайдах сыгынньах сылдьаҕыный? – диэн  тунах тууһунан сууттуур үһү.

Онон Уу-Эбэ Хотун уу чаанынан саба ыһан  саатырдан уонна Күн-айыы туус тунаҕынан аҕаан саҥа ийэ буор диэни үөскэппиттэр.

Биирдэрэ дьахтар буоларын быһыытынан саатырдан, Күн-айыы аҕа буоларын быһыытынан тунах тууһунан аҕаан суутурдан, сууттаан Аал Уот буруотун буор, болуотун саатын – таас гына кубулутан үөскэппиттэр үһү.

Буруо – буор.
 Буруо сойбута буор.
 
Болгуо саата-суута сойон – таас-туус буола кубулуйар.
 Болуо таас буолар.
 Саат – суут – таас – туус.

Аал Уот Тойон Эһэ уонна Уу-Эбэ-хотун Күн-айыы кутунан куду анньан биэриитинэн Сир Ийэни үөскэппиттэрэ эбитэ үһү.

Саат-суут диэн өйдөбүл мантан батыһыннарыллан таһаарыллыбыт майгы.

Орто дойду олоҕор сөп түбэспэт быһыыны оҥордоххуна саакка киирэҕин.
 Киллэриллэҕин.
 
Орто дойду олоҕун сиэригэр сөп түбэспэт буруйу-сэмэни (буруо-хараа.
) оҥордоххуна – сууттанаҕын, сэмэлэнэҕин.
 
Онон саат-суут Тойон Эһэбититтэн уонна Хотун эбэбититтэн тардыылаах төрүт майгы буолар.
 Майгыта биир уларытыллыбакка туһаныллар.
 Дьон-сэргэ эйгэтигэр толорор ньымата эрэ уларыйар.

Бу былыргы саха уустарын сэһэннэрэ.
 
Аҕам кэпсиир буолара.
 Вулкан туһунан ыйыталаспыппар кэпсээбитэ.
 
Уус уһаарар кыһатын ойуулаан көрдөбүтэ.
 Ойуулаабыт лииһинэн кыптыыйынан сүүрэн иһэр аты кырыйан оҥорон биэрбитэ.
 Ол ат тыыннаах курдук кырыллыбыт этэ.
 Ону билиҥҥэ диэри саныыбын.

Тимир уһаарыытын сахалыы ньымата эмиэ Бур-хаан майгытын уларыппакка үтүгүннэрэн ылыллыбыт майгы, диир этэ.

Бур-хаан хайа кыһата (вулкан.
) уонна тимири уһаарар кыһа иккиэн биир майгылар.

Бур-хаан кыһа оһоҕо – таас хайа.
 Үөһээ буруо тахсар ураалаах.
 Тимир уһаарар саха кыһа оһоҕо – туой буор.
 Титирик мас ардай дьардьамалаах.
 Буруо тахсар ураалаах.

Иккиэннэригэр кыһа уота умайар.
 Тимир болуо тааһа ууллан арахсар.
 Биирдэрэ Сир Сибиир ортотунааҕы Уот Кудулу байҕал Хатан Тэмиэрийэ иччитэ буолар.

Киһи уһааран Хатан Тэмиэрийэ биэрбит  тимирэ Сэп таҥара ыйыытынан сэп-сэбиргэл буолар.

Биирдэрэ төрүт эһэбит – Аал Уот таһыма.
 Бур-хаан майгыта.
 
Атына киһи бэйэтигэр туһанаары олоххо туттаары сүһэн, үтүгүннэрэн ылбыт майгыта буолар.
 Аал Уот Эһэбит биэриитэ.
 Ону эн билиэхтээххин, диирэ.

Онтон ыла итини билэбит.
 Кырдьыктааҕар саарбахтааһын суох.
 Былыр ити тимир уустар билэр кистэлэҥ билиилэрэ үһү.

Сахалар аан бастаан сир үрдүгэр тимири уһаарбыттара диэн этиигэ мунаах суох.

Кинилэр тимири уһаарар ньыманы хантан ылбыттара биллэр.
 Кинилэргэ Аал Уот Тойон Эһэбит биэрбит.

Атын омуктар итини хантан ылбыттарын туһунан бэйэлэриттэн ыйыт.
 
Тимири уһаарыыны Аал Уот Тойон эһэбит биэрбитэ диэн үһүйээннээх омук баар дуо?
Саарбаҕым салыбырыыр.
 Итинник үһүйээннээх омук күн сиригэр аҕыйаҕа буолуо.

Хайа эрэ омуктан, кимтэн эрэ хоро таһан ылан тимири уһаарарга үөрэммиттэрин билэр омук элбэҕэ буолуо.
 Сэһэннэригэр баара буолуо.
 Ону ылан сайыннарбыт омук харыыта суох элбэх.
 Ол биллэр.
 
Хоро таһан ылан сайыннарары үс хоро хаан биистэрэ сатыыллар.
 Ол оннук буолуохтаах даҕаны.
 Ыйааҕа оннук.
 Айылҕаттан.

Сах үйэтэ бүтэригэр уонна Тоҥ үйэ кэлэригэр Сир Сибиир булууһун турар оннута уларыйбыт.

90* кыраадыс дуу – 45* кыраадыс дуу эргийэн оннун уларыппыт.

Онно тус хайысхалара уларыйбыттар.
 Урукку хоту – илин тус диэкки сыҕарыйан биэрбит.
 Илин тус – соҕуруу диэкки барбыт.
 Соҕуруу тус арҕаа диэкки буолбут.
 Арҕаа тус – хоту диэкки барбыт.

Кэм-кэм буола-буола итигирдик сир булууһа уларыйар үгэстээх эбит.
 Өс ыйааҕа оннук үһү.
 Ону Өс кимтэн да ыйыппат.
 Уһун унньуктаах туруу айаныгар сир Сибиир бэйэтин оҥостор-туттунар буоллаҕа.
 Онто Өс ыйааҕынан буолар.

Ити кэмнэргэ үйэ уларыйыыта буолар эбит.

Сахалар этэллэринэн үйэ уларыйыыта урут икки төгүллэн буолбут.
 
Үйэ уларыйыыта уу буһук уонна муус буһук үллүүтүнэн барбыта үһү.

Үһүс үйэ уларыйыыта сиргэ буолуохтаах.
 Ол кэлиэхтээх үйэ уларыйыыта – уотунан барыахтаах үһү.
 Былыргы сахалар оннук көрүүлэммиттэрэ үһү, диэн баар

Сир ааттарын өйдөбүллэрэ.


Үйэ уларыйыыта билиҥҥи Саха сиригэр иэдээни аҕалбыт.
 Улахан өлүү-сүтүү буолбут.
 Бастаан Уу буһук үллүбүт.
 Онтон Буус буһук үллүбүт.
 Сир булууһа уларыйан муус бөҕө анньан кэлбит.
 Тоҥуу буолбут.
 Сир дойду муус кыаһаанынан бүрүллүбүт.

Билиҥҥи Саха сирин түбэтэ Өлүү буолбут сирэ буолбут.

Сах үйэтигэр баар кыыллар-сүөллэр имириэх эстибиттэр.
 Сэлии, (мамонт), Кэй оҕус (Носорог), уу оҕуһа, хахай, баабый, баабыр, баарыс, илбэҥээ (дикая собака), сылаҥ бииһэ - эриэн үөн, моҕой, тэбиэн, луобайа ( крокодил), Луо кыыл, (дракон), луо-балык, (кит), уонна да атыттар ааттара эрэ хаалбыт.
 Билигин биир да суохтар.
 Барыларын Өс обургу Ылҕааһын ыйааҕа уларыйан ылҕаталаан ылан суох гыммыт.

Ону-маны хаһан, биитэр сир булууһа ууллан, уу суурайан ити кыыллар уҥуохтара, түүлэрэ дьардьамалара, муостара туйахтара эрэ көстөллөр.
 Мусуойдарга тураллар.
 Сыталлар.

Оннук көстүбүт кыылы-сүөлү барытын – уу оҕуһа диэн ааттыыллар.
 Ол аата – уу буһук үллүбүтүн кэминээҕи кыыл диэн суолталаах.

Ону киһи барыта билэр, киһи барыта көрөр.
 Тутталлар.
 Булбут муостарынан уһаналлар.
 Муосчут диэн анал идэлээх уус дьоннор бааллар.

Үйэ уларыйыытыгар Сүҥ-хаантан төрүттээх Үс саха бииһин ууһа биһиги дойдубутугар эстэ сыспыт.
 
Аттарын үрдүгэр түһэ-түһэ куотуу күрэнии бөҕө буолбуттар.
 Оннук куоппут дьоннору Тыал буолбуттар диэн ааттыыллара үһү.

Урукку тус хайысхатынан тус илин түһүү буолбут.
 Оннук сиэр баара үһү.
 Куотуу буолла даҕаны тус илин түһэллэрэ үһү.
 Ойууттар көрүүлэнэн тус илин диэкки түһүҥ диэн ыйбыттар.

Онтуҥ билиҥҥи хайысхаҕа – соҕуруу тус хайысхатыгар сөп түбэһэр.
 Буот, үһүйээҥҥэ сылдьар ¤үҥ-хаан удьуордара аан дойдуну сабардааһыннара.
 
Кинилэр тимир сэптээхтэр, куйахтаахтар.
 Кинилэр Ат көлөлөөхтөр.
 Икки кыырыктаах аарба, түөрт кыырыктаах тэлиэгэ таһаҕас көтөҕөн, ырдар тэриэбэлэрдээхтэр.
 Ыҥыырдаахтар.
 Устар ааллардаахтар.

Атын биистэр сатыылар.
 Муҥутаан устар ааллардаахтар.
 Тыы, оҥочо, хаарбас.

Ити биһиги төрүттэрбит аан дойдуга Ат көлө таһымнаах сайдыыны тиэрдибиттэрэ.

Аан дойдуну аттаах биистэр саба көтөн, тоҕо ааҥнаан киирбиттэрин туһунан сэһэн-тэппэн олус диэн элбэх.
 Истибэтэх билбэтэх суох, ини.

Ат көлө таһымнаах сайдыы бу ааһан эрэр үйэ саҥатыгар диэри аан дойдуга баһылаан турбута.

Ону тимир көлө, көтөр аал үйэтэ солбуйта.
 Ол үйэ билигин  тыыллан-хабыллан тыҥаан, күүрэн бөҕө турар.


Итини туохха анаан этиллэрий?
Биири этээри.

Былыр билиҥҥи Саха сирин иэнигэр улахан өлүү буолбута үһү.
 Дьон-сэргэ имириэх эстэ сыспыт.
 Кыанара куотан күрээбит.
 Атын дойдуларга баран олоҕурбут.
 Кыргыс бөҕөнү тэрийбит.

Кыаммата хааллаҕа дии.
 Үрдүк сирдэргэ хайа хаспахтарынан эҥин олорбуттар.
 Сээкэйдэрин, олорбут олохторун булаллар.

Муус буһук өлүүнү-сүтүүнү аҕалбытын иһин бу дойдуну үс аҥыы арааран аат быспыттара үһү.

Сиир Симиэрт өлүү анараа дойдута хас да өлүүгэ арахсар.
 Олор ааттара манныктар.
 
Өлөөн, Өлүөнэ, Өлөөхүнэ диэннэр.

Саха сирин билиҥҥи түбэтигэр былыр улахан өлүү буолбут сирэ.
 
Онон итинник үс аҥыы араараннар Саха сирин түбэлэрин үс аҥыы арааран аат быспыттар.
 Онно симиэрт арахсыытын ааттарын батыһыннарбыттар.

Харыс ааттар.
 Сэттэн куоттарынан.
 Өлүү дойдута онон сиир симиэрт иккиһин ситэн сиэбэтин диэн.
 Өлүү буолбута саллыыта бэрдиттэн.

Оҕолорун абааһыттан харыстаан куһаҕан, соххор, доҕолоҥ аатын биэрэллэрин курдук.

Наһаа улахан ааты сүгэн сылдьар киһи сайдыыта, кэнэҕэскитэ кыра буолар.
 Аатын-суолун кыайан уйбакка оннук-маннык буолар.
 
Оттон оччото суох куһаҕан ааттаах киһи – соччоннон үчүгэй буолан сайдан, кэнэҕэскитэ кэҥээн биэрэр.
 Инникилээх буолар.
 
Аат-суол киһиэхэ улахан дьайыылаах быһыы.
 Итини бары билэллэр.
 Сэт ыйааҕа итинник этэр.
 Ону саха тутуһар.
 Нууччалыы ааттаах саха – буккуллаҕас киһи буолар.
 Туох да үчүгэйи итинник ааттаах киһиттэн эрэйбэккин.
 Ылбат-биэрбэт икки ардынан дьон буолан сырыттахпыт дии.
 Оннук буола да туруоҕа.
 
Ааттан омук тутулуктаах.
 Көстүбэт кистэлэҥ тутула оннук.
 Нуучча итэҕэлэ ол иһин сахаларга нууччалыы ааты соҥнуур.
 Нууччатыта охсоору.
 Саха омугун түргэнник төнүннэрээри.


Өлөөн, Өлүөнэ, Өлөөхүнэ диэн тыллары биһиги оҕо эрдэхпититтэн истэбит билэбит.
 Былыр кыыс оҕону харыстаан ааттыылларыгар Өлүөнэ диэн ааты биэрллэрэ үһү.
 Оннук аат элбэх.

Өлүөнэ диэн аат сахаларга эрэ баар буолбатах.
 Нууччаларга атын да омуктарга итинник аат баар.
 Алена, Елена эҥин диэн буолар.

Туох суолталаахтарын билбэт киһи элбэх.
 Олорго быһаара сатыыбыт.

Өлүөнэ биһиги улахан Эбэ Хотуммут аата.
 
Өлүөнэ диэн өлүү дойдутун илиҥҥи эҥээрэ ааттанара үһү.
 Өлүөнэ өрүс Эбэ хотун Өлүү буолан ааспытын Муус буһук үллэн бүппүтүн кэннэ үөскээбит өрүс буолар.
 Онон былыргы сахалар көрүүлэригэр Өлүү түһэн оҥорбут өрүһэ диэн суолталаах.
 
Ол иһин үс үллэр үөстээх Өлүөнэ Эбэ хотун диэн буолбут.


Өлүү дойдутун арҕаа туһа – Өлөөн диэн ааттааҕа үһү.
 
Кыыс оҕону былыр харыстаан абааһыттан куоттаран Өлөөнө диэн ааттыыллар.
 Өлүү дойдутуттан сылдьар оҕо дэттэрэн.
 Оччоҕо сиир симиэрт өлүүтэ тыытыа, булуо суоҕа диэннэр.

Ити симиэрт дойдутун арҕаа эҥээрин ааттаныытын тутуһан Саха сирин арҕаа эҥээрин Өлөөн сирэ диэн ааттыыллар.
 
Бүлүү диэкки өттүн барытын.
 Итиннэ мөккүһэр наада суох.
 Киһи барыта билэр дьыалата.


Өлүү дойдутун соҕуруу эҥээрэ – Өлөөхүнэ диэн ааттааҕа үһү.
 
Ону тутуһан Саха сирин соҕуруу эҥээрин Өлөөхүнэ диэн аат быспыттара үһү.
 Билигин аата арыый уларыйан Өлүөхүмэ диэн буолан турар.
 Дьиҥнээх аата Өлөөхүнэ диэн.

Таарыйа кэпсээн.

Итини эһэбит Тумус оҕонньор кэпсиирэ.

Сыллаҥса диэн оҕонньор өлбүтэ.
 Кыра сырыттахпытына.
 Ол оҕонньор биһиги эһэбитигэр Тумус оҕонньорго кэлэ сылдьааччы.
 Булчут оҕонньор этэ.
 Ханайдаах диэн элгээн кытыытыгар олорбута.
 Өтөҕө билигин да баар.
 Тоҥуо үрэҕин аралыгар.
 Нэһилиэк холбоспутугар көһөн киирбитэ.

Ону эһэбит оҕонньор: " Сыллаҥса бөлүүн Өлөөхүнэлээбит," -диэн саҥарбыта.

Ону биһиги Өлөөхүнэ ханна баарын ыйыталастыбыт.

Өлөөхүнэ диэн өлүү дойдута.
 Соҕуруу эҥээринэн баар.
 Өлөөн арҕаа эҥээринэн баар.
 Өлүөнэ илин эҥээринэн баар.
 Сыллаҥса кута арҕааннан соҕуруу эҥээргэ тахсан тардыыланан айанныыр.
 Онон Өлөөхүнэҕэ барар.
 Сорох киһи кута Өлөөннүүр, диэбитэ.

Онтон бэттэх биһиги киһи кута хайа айыыттан тардыылааҕынан өллөҕүнэ Өлөөхүнэ, Өлөөн, Өлүөнэ эҥээрдэринэн кута аартыктанан айанныыр диэни билэбит.
 
Өлүү дойдута үс аҥыы араҕарын удумаҕалыыбыт.
 Онно өлбүттэр салгын куттара сылдьарын үһү таамах истэбит.

Өлөөн, Өлөөхүнэ, Өлүөнэ диэн үс аҥыы араарыыны кэҥэтэн көрдөххө өссө маннык баар.

Өлүү буолбут сиригэр үс улахан өрүс баар.
 Муус буһук үллүбүт дойдулара.

Обь, Енисей, Лена диэн нууччалыы ааттанар өрүстэр.
 Итилэр бары Тоҥ үйэ үөскэппит өрүстэрэ буолаллар.
 
Үһүөн Хотугу муустаах байҕалга түһэр өрүстэр.
 Бу өрүстэр түбэлэрэ барылара Өлөөн дойдутугар киирэллэрэ үһү.
 
Ур ыйааҕын тутуһан Өлүөнэ үс үөстээх.
 Өссө Үс Бүлүү диэн баар.
 Үс Бүлүүгэ киирэллэр; Бүлүү, Ньурба, Сунтаар.
 Хас биирдиилэрэ үстүү аҥыы арахсыылаах этилэр.

Холобур.

Бүлүү - Алын Бүлүү, Орто Бүлүү, Үөһээ Бүлүү диэннэргэ араҕар.
 Сунтаар – Сунтаар, Хочо, Садын диэннэргэ араҕар.

Итинник Ур ыйааҕын тутуһан сири араарыы былыр наһаа тутуһуллар ытык майгы эбит.

Билиҥҥи Саха сирин түбэтэ өлүү дойдутун аатынан тутуһуллан ааттаммыт буоллаҕына, Саха сирин соҕуруу өттө барыта тыыннаах олоҕу биэрэр Кут аатын-суолун тутуспут.

Ийэ-сай, Ир-кут, Ийэ-кут.

Ир–кут – билигин Иркутск буолан турар.
 Ити соторутааҥҥа диэри Саха сирэ этэ.
 Ир-кут түбэтэ соҕуруу өттүнэн Хаҥаҥ сирин кытта быысаһан билиҥҥи кытай сиригэр тиийэ барара үһү.
 
Ир-куттаах уу саха.
 Тоҥ-куттаах тоҥкуруун тоҥ уус (тоҥус).
 Тоҥ уустар уонна ир-куттаах уустар диэн арахсыыны этэ-тыына сылдьар аат-суол буолар.
 
Билигин ити түбэ бырыыт (бурят) бииһинэн туолан олорор.
 Онно баар сахалар хааннара, тыллара суураллан бүрээт буола сылдьаллар.
 
Хаҥаҥ сирэ билиҥҥи монгол бииһинэн туолан турар.
 Монголлар хоро биистэрэ.
 
Кытайдар кыттыһан айыллыылаах кытат биистэрэ диэн буолаллар.
 Хоро уонна Саха хааннаахтар кыттыһан үөскэппит омуктара.
 Ол иһин Кытай диэн буолаллар.
 Кыттыс – ай диэн суолтаҕа сахалар аат быспыттар.

Хаан кыттыһыыта бииһээһини биэрэр.
 Бардам уонна баламат бииһээһини.
 Киһи ахсаана муҥура суох бииһээн элбээһинин.
 Кытайдар оннуктар.
 Барыта хаан былаһыытын күүһүнэн бииһээн олороллор.
 
Кытайдар бэйэлэрин хань диэн ааттыыллар.
 Луо-балык тулаһалаах  Хан-далай Хан-аан аралын оҕолоро.
 Онон омуктарын аатын хань дииллэр.
 
Төрүт кыылларын аата луо-балык диэни билиҥҥэ диэри илдьэ сылдьаллар.
 Луо-кыылга сүгүрүйүү бөҕө буолаллар.

Кытай Ур тус эҥээригэр киирбэт.
 Кинилэр – аан-уустар.
 Үүнээйи дьоно.
 
Кытайдар олорор түбэлэрэ – Үтүгэн диэн буолара.


Ийэ – кут – билигин якут - якутия диэн буола сылдьар.
 Былыр бу аатынан Чыта, Амыр өрүс тардыыта уонна Үт (Хабаровск) диэн буолан турар, Сахалиҥҥа тиийэ ааттанара үһү.
 Билигин итини ким да билбэт буола уларыйда.
 Билиҥҥи төрүөх саха итини билбэт.
 Якутия диэн билиҥҥи саха сирин ааттыыллар.

Амыр өрүстэн соҕуруу –Үс Нүкэн түбэлэрэ саҕаланар.
 Инньэ билиҥҥи Австралия диэҥҥэ тиийэ.
 Барылара ийэ уус (аан-уус) биистэрэ.

Ийэ (иньэ) - сай – билигин Енисей диэн буолан турар.
 Бу эмиэ аҕыйах сыллаахха диэри Саха сирэ этэ.
 Инньэ Алтаайынан,билиҥҥи Туур дойдутугар тиийэ барар.
 Тоҕус оҕус биистэрин кытары быысаһар.
 
Арҕаа диэкки өттө инньэ бырах биистэринэн (варяг) билиҥҥи Европа сирин кытары быысаһар түбэ буолар.
 Ийэ Сай түбэтэ оннук тарҕаныылааҕа үһү.
 
Билиҥҥи бырах биистэр соҕуруу эҥээрдэрэ – бырааскайдар, хоту эҥээр бырах биистэрэ – бырах-варяг диэн буола сылдьаллар.
 Бырах баран ыраатан хаалбыт биис уустара.
 
Бырах биистэригэр билиҥҥи Швед (сибиэт), Норвегия, Финляндия дьоно киирсэллэр.
 Ийэ диэн тылларын умнубаттар.
 Ийэ –ия диэн сыһыарыыны ааттарыгар эбэн иһэллэр.
 Ити төрдө – Ийэ Сайтан тардыылааҕын этэр.
 
Ити омуктартан ИЯ сыһыарыы тугу этэр сыһыарыыный? диэн ыйыттаххына билэр киһи ахсааннаах буолуо.
 Муҥутаан үгэс курдук олоҕуран хаалбыт сыһыарыы диэхтэрэ.

Ис хоһооно Ийэ Сайтан тардыылааҕын билэллэрэ саарбах.
 Ол баа буолбатах.
 Кинилэр Тоҥ үйэҕэ үөскээн сайдан чэчирээбит биистэр.
 Онон Сах үйэтиттэн тардыылаах өйдөбүллэри удумаҕалаабаттара сөп.
 
Оннооҕор буолуох умнуллар.
 Аҕыйах сыллаахха диэри Алдан өрүс сахалыы дьиҥнээх аата Аллан диэн этэ.
 Билигин ити өрүс дьиҥнээх аатын билэр киһи суоҕун кэриэтэ.
 Алдан диэн буолан бүттэ.
 Итинник холобур аата уонна ахса суох хара баһаам элбэх.
 Амма – Амга, Өлүөнэ – Лена.
..
 Оннук барыта.
 Итиннник буола турар.
 
Ону хайдах гыныаҥый? Хайыыр да кыах суох.


Саха сиригэр Өлүөнэ, Өлөөн, Өлөөхүнэ уонна Ир-кут, Ийэ-кут, Ийэ-сай диэн тыыннаах олох уонна өлүү аргыстаһан бииргэ сылдьалларын көрдөрөр Си – биир буоларын хайытан наардаан ааттааһын баара ырылыччы көстөр.

Ур ыйааҕын тутуһуу.

Аан Ийэ дойду сайбыт сирэ үс сахаҕа – Ийэ-сай диэн ааттаммыт.
 Онно тыыннаах олох үөскүүр кыаҕа бэриллибит.

Өлүү дойдутуттан Ийэ-сайга тиксэринэн – Өлөөн буолбут.
 Тыыннаах олох уонна өлүү быстыспат аргыстаһыытын бэлиэтэ.
 Ийэ сай дойдуттан сайыланар сириҥ – Өлөөн дойдута буолар.
 Тыыннаах киһи өллөҕүнэ сайыланыыта сайылык диэн ааттанан итинтэн тахсыбыт.
 Ити билигин саха сиригэр арҕаа өттүгэр сөп түбэһэн турар.
 Былыр Сах үйэтин саҕана соҕуруу эҥээргэ сөп түбэһэрэ үһү.

Ийэ-сай дойдуга Ириэнэх кут илин эҥээртэн түспүтэ тыыннаах айылҕаны, тыыннаах олоҕу Өс дойдутугар Өһүк гынан түһэрбит.

Ир-кут тус эҥээригэр Өлүү дойдутун – Өлөөхүнэ эҥээрэ сөп түбэспит.
 Билигин Саха сирин соҕуруу туһа буолан турар.
 Былыр Сах үйэтигэр илин туска сөп түбэһэрэ үһү.

Ир-кут кэлэн түһээт, орто дойдуга иилэнэн-саҕаланан, киэптэнэн-халыыптанан, дьиэ-уот оҥостон тыыннаах буолан туран кэлбит.

Иилэнэн-саҕаланан Ийэ-кут буола кубулуйбут.
 Салгын куту уонна буор куту төрөтүммүт.
 Онтулара хас биирдиилэрэ тус-туспа аналлаах киэби-халыыбы Сүр-ийэ куттарыгар оҥорон биэрбиттэр.

Холобур.
 
Киһи аһыма эҥээриттэн кэлбит Сүр-ийэ кута төрөппүт оҕото буор кут – эти-сиини салайан бу дойдуга хамсаан-имсээн сылдьар гына оҥорбут.
 Орто дойдуну кытары алтыһан, аалсан сылдьар гына оҥоһуулаан илдьэ сылдьар эбит.
 Сүр-ийэ кут төрөппүт оҕото буор кут сирдииринэн эти-сиини хамсатан илдьэ сылдьар буолбут.
 Моһоллору туоруур эбит.

Билиҥҥи Саха сиригэр Ийэ кут эҥээригэр Симиэрт хаттаҕаһын өлүүтүн дойдутун – Өлүөнэ эҥээрэ сөп түбэспит.
 Былыр, Сах үйэтин саҕана хоту туска сөп түбэһэр үһү.
 Билигин илин эҥээр буолан турар.

Бу тугу этэрий?
Тыыннаах олоҕу кытары өлүү аргыстаһан, бииргэ утумнаһан сылдьаллар, диир.

Тоҕо?
Орто дойдуга Си – биир.
 Тыыннаах олох да киэнэ, өлөр өлүү да киэнэ.
 Ол иһин Сир - Сибиир диэн ааттанар.


Соҕуруу Араат аралы уонна Хан-аан байҕал сирдэрэ кэлэллэрэ үһү.
 Убаарыскай ахтыытыгар Хаҥаҥ диэн суруллубут.
 
Аар Араат аралы байҕал туһунан хас олоҥхо аайы баар.
 Ур-тус эҥээрэ уонна аан-тус эҥээрэ арахсар сирдэрэ.
 Оччолорго диэри ити өйдөбүлү тутта сылдьыбыттар.
 
Нууччалар Хин-ган дииллэр быһыылаах.
 Ити сирдэринэн Ур уонна Аан тустар арахсыылара саҕаланара үһү.

Хан-аан анараа өттүгэр Үс Үтүгэн диэн хоро биистэрэ (аан- уустар) олорор дойдулара буолан барар эбитэ үһү.

Соҕуруу эҥээр арҕаалата өттө – Үөдэн диэн.
 Соҕуруу өрүтэ Үт диэн.
 Илин эҥээрэ – Нүкэн диэн.
 
Үс Үтүгэн дойдуларын былыргы ааттара итинниктэр.
 
Аны хас биирдиилэрэ эмиэ үстүүгэ хайдаллара үһү.
 Үс Үт, Үс Үөдэн, Үс Нүкэн диэннэргэ.
 Ол хайдах арахсыылааҕын этэр кыах суох.
 Үөрэхтээхтэр билэллэрэ буолуо.

Сир ааттаныылара уонна арахсыылара итинник сиэрдээхтэрэ үһү.
 Былыр.
 Сах үйэтин саҕана.

Ити майгылар тугу биһиэхэ кэпсииллэрий?
Саха сирин түбэтигэр инньэ Сах үйэтин саҕаттан үс саха үөскээбит, түөрт саха төрөөбүт, биэс саха бииһээбит сирэ-дойдута буоларын кэпсииллэр.
 Итинник былыргы ур ыйааҕын тутуһан олорбут омук баара саарбах.
 Маны билэллэрэ да саарбах.

Ити барыта былыр Сах үйэтин кэмигэр сахалар, күн сирин бастакы дьоно, бу түбэлэргэ бииһээн үөскээбиттэрин кэрэһэлиир.
 
Кэм-кэрдии баран истэҕин аайы ити майгы бигэргэнэ уонна саҥалыы тиллэ туруоҕа.


Киһи-аймах араастаһыыта.

Билиҥҥи арҕаа Европа дьоно былыргы Саха сирин Ийэ-сай түбэтиттэн үөскээн сир үрдүгэр тарҕаммыттарын билэн соһуйуу-өмүрүү бөҕө буолуохтара.
 
Кинилэр аан бастаан үөскээбит төрүттэрэ Түөнэ Моҥул оҕонньор уонна Күн Күбэй эмээхсин буоларын билиэхтэрэ.

Түөнэ Моҥул оҕонньортон төрөөбүт тоҕус уол оҕо тоҕус аҥыы баран удьуор хаан дьонотун ойуутун тарҕатан киһи арааһын үөскэппиттэр.

Хаан дьоно диэн ойуута биир салаа араас киһиэхэ 9+1 арахсыыттан ордубат.

Холобур.

Түөнэ Моҥул оҕонньор уонна кини тоҕус уола - үрүҥ дьон арааса халҕаһатын үөскэтэллэр.
 Ур тус эҥээригэр.
 Онтуҥ 10 ахсаантан ордубат.
 Хаан дьонотун ойуута уон арахсыыттан ордубат.
 
Биир үрүҥ арааса дьон иһигэр баар хаан дьонотун ойуута 9+1 ахсаанынан арахсан барар.
 Биир Өбүгэ өбүс уонна тоҕус тарҕанар салаа уус.
 Онтон ордук суох.
 Уон тарбахтан ордубат.

Бороҥ урааҥхайга биир оннук.

Хара бэкир биистэргэ биир оннук.

Ити Ур уустарга.


Аан уустарга ити быһыы хатыланар.
 Кинилэр эмиэ үс хоро хааҥҥа арахсаллар.
 Үрүҥ-хара, араҕас, диэннэргэ.
 
Хас биирдии хаан дьоното ойуулаах арааса иһигэр 1+9 хаан дьонотун арахсыыта баар.
 Онтон ордубат.

Сахаларга ол иһин төрүт киһи барыта тоҕус уоллаах буолан иһэр.
 Олоҥхоҕо буоллун, үһүйээҥҥэ буоллун.
 Ити биир омуртаах омуктаах дьон хааннарын дьоно ойуутун арахсыыларын тутуһар майгы.
 Онтон ханна да барбаккын.
 Төрдүҥ биир.

Дьиҥнээх удьуор хаан дьоно ойуутун билии хаамыыта итинник.

Удьуору билии – омук сайдыытын түһэ, сиһэ, дьиҥэ буолар.
 Удьуорга хайа баҕарар омук төрүт сэһэнэ кистэнэн сытар.

Билигин ураанхай уустар уонна хоро хааннар булкуһан суураллыбыттара.
 
Хоро таҥара Сэт таҥараны туораппытын кэннэ үс хоро хаан кыайыылаах кыа-хааннаах биистэрэ сири-Сибиири сабардаан тоҥ үйэҕэ бас-көс биистэр буолбуттара.
 
Элбэх Сүҥ-хааннаах биистэр эстэн быстан кыайыылаах кыа-хааннаахтарга суураллан симэлийбиттэрэ.
 Кыайыылаах дьон диэкки охтон урукку билиилэрин, майгыларын уларыппыттара.
 
Ол кэннэ сири-уоту араарыыга, олох-дьаһах дьаһаныытыгар былыргы тутулларын илдьэ сылдьар омуктар суохтар.
 Ол чахчы.

Саха анала.

	Үрдүк Айыылар сир – Сибиир муччахатыгар аан бастакы үөскээбит Аар Тат таҥара биэрбит тылын харыстаан илдьэ сылдьан иитийэхтиир гына аҕыйах ахсааннаах урааҥхай саха диэн ааттаах бииһи иитийэхтээн илдьэ хаалларбыта.
 Ол биһиги сылдьабыт.

	Биһиги омук бу дойдуга аналбыт собус-соҕотох.
 
Аар Тат таҥара аан бастакы биэрбит тылын сүтэрбэккэ илдьэ сылдьыы.
 Төрүт тылы харыстааһын.

Үрдүк Айыылар билэллэр.
 Хоро тоҥ омуктара былаһан, булкуһан бастакы тыл-өс уларыйан өйдөбүллэрэ ыраатан хааларын.

Бастакы дьиҥнээх таҥара биэрбит өйдөбүллэриттэн тэйэн, ыраатан өй-санаа булкуллар.
 
Сыыһа сайдыы буолан таҥара ыйааҕын утары барыы үксүүр.
 Киһи-аймах бэйэтин иэдээҥҥэ тиэрдиэн сөп.

Оннук кыһалҕа турдаҕына муччахаҕа хараллан тыыннаах хаалбыт төрүт тылы илдьэ сылдьар омук олох уотун саҥалыы саҕан биэрдин.
 
Үрдүк Айыылар ыйаахтарыгар тыыннаах олох өйдөбүллэрин чугаһаттын диэн ыйаах анаабыттар.

Ол кэм чугаһаан эрэр буолан сахалар ону-маны дойҕохтоон, чыраахтаһа сатаан эрэллэр.

Саха омук атын омуктары батыһар дьылҕата суох.
 Саха омуга Үрдүк айыылартан биир эрэ ыйааҕы сүгэн сылдьар.
 Ол – саха тылын харыстааһын.
 Атын суох.
 Тугу да гынныннар.
 Туох да табыллыа суоҕа.

Ураанхай уус – Уурумньу тылы тутан сылдьар.
 Саха тыла илдьэ сылдьар өйдөбүллэрэ сотору наада буолуоҕа.
 Ол кэмнэргэ тиийэн биһиги күммүт үүнүөҕэ.
 Туох эрэ саҥаны саҕан саҕалыахпыт.
 Саха диэн аат саҕаланыытыгар сылдьарын иһин итинник ааттанар.

Саха тугу барытын үчүгэйдик саҕалыыр.
 Уотун саҕар.
 Салгыы умайарыгар саха анала суох.
 Умайан күөдьүйүүтэ саха киэнэ буолбатах.
 Атын омуктар киэннэрэ.

Ол иһин саха дьоно олохторугар тугу эмит бэрт баҕайытык саҕалаан иһэн тугу эмит ситиһэн бардылар дьылҕа анала кинилэри тохтотор.
 Саҥа аатырыах-сураҕырыах курдук гынан иһэн арыгылаан, киэбирэн, сах саҕа сананан кыайан уйбакка уостан хаалаллар.

Туохха барытыгар оннук.
 Саҕалыырын саҕалыыр.
 Салгыыр анала суох.
 Оннук аналлаах дьылҕалаах.
 Ол иһин саха киһитэ куруук саҕаланар өттүн тута сылдьыахтаах.
 Салгыыр өттүн буолбакка.
 Оччоҕо үчүгэй буолар.
 Оннун булар.
 
	Тылбытын харыстыырбыт хааммытыгар баар.
 Ол иһин тылбыт-өспүт эстэн, мөлтөөн барарыттан биһиги бары улаханнык ыарыыланабыт.
 Куппутун-сүрбүтүн тыыттарабыт.
 Куһаҕан буолабыт.
 
Хас биирдии саха киһитигэр ити ыарыылаах, кыһыылаах уонна абаккалаах боппоруктуу бобо  уоспутугар кэлгиллибит боппуруос буолар.
 Таҥара боппоруктуу бобо уос баайыыта гынан анаабыт боппуруоһа.

	Киһи-аймах инники көрүүтэ, саҥалыы өйдөбүллэри саҕыыта саха тылыгар кистэнэн сылдьар.
 Биһиги тылбыт хатанан турар күлүүстээх ааны аһар тыл буолар.
 Ол иһин тыл диэн ааттанар.

	Тыл удьуор устун барар.
 Биһиги удьуорбут баарын туххары биһиги тылбыт тыыннаах киһи саҥата буолан иһиллэ турар.

	Тыл, удьуор ини-биилэр.
 Биһиги төһө эмит иннибитинэ баар этилэр.
 Биһиги кэннибититтэн хаалыахтара.

	Күн сиригэр кэлэн биһиги ити ытык таҥара майгыларын туһана эрэ түһэбит.
 Билигин барытын таҥнары оҥоробут.

Байытыахпыт оннугар умнабыт.
 
Ыраастыахпыт оннугар бөҕүрдэбит, сыыһырдабыт.

Харыстыахпыт оннугар алдьатабыт.

Аныгы саха төрүөҕэ оннукпут.
 Үтүмэн үйэлэр усталарыгар удьуор устун харыстанан кэлбит омук баар суох баайа биһиэхэ кэлэн эстэрэ буолуо?.
.
Ол диэкки баран иһэр.
 Онтон саха кэнэҕэски дьоно абыранара саарбах.
 Алдьатынара буолуо, диэн сабаҕалааһын баар.

Баар суох буолара – дөбөҥ.
 Суох баар буолара – ыарахан.

Баартан көҕүрэтэр – куһаҕан.
 Суоҕу баар гынар – ордук.


Сахалар куоттарыныы сэтин уонна харыс тыллары туһанан удьуор салҕаныытын үйэ уларыйыыларыгар тыыннаах хаалар гына мэктиэлээбиттэр.
 Уу буһугуттан, Муус буһуктан куоттарынан тыыннаах буолбуттар.

Сах үйэтин саҕанааҕы майгылар саха үһүйээннэрин быһыытынан ол иһин манна ахтылыннылар.

Удьуору харыстааһын, тылы харыстааһын төрүт ньымаларын быһыытынан.
 Саха хайаан даҕаны итини билиэх кэриҥнээх.

Кэнэҕэски охсуулартан бэйэтин омугун куоттарынан тыыннаах хаалар туһуттан.

Инники кэлэр олоххо саха майгыларын саҥалыы саҕан салгыыр туһуттан.

Кэнчээри ыччат олоҕун сахалыы сис дьаһаныыларын төрүттүүр туһуттан.

Саха омугун билиитэ-көрүүтэ үүнэн-сайдан, силигилии тыллан тахсан, күн сирин күндү сырдыгын көрөр кэмэ кэллэ.
 
Саха туһугар саас буолан эрэр.
 Тылбыт-өспүт аҕыс салаалаах ача күөҕэ буолан дьэргэйэ үүнэн тахсарыгар биһиги күүс-көмө буолуохха.

	Итинтиҥ син үүнээйи курдук.
 Хайа эрэ муччахаҕа, кыайан үүммэт сиргэ түһэн хаалбыт үүнээйи чымырыыта кумуччу туттан баран сытар.
 Кыайан үүнэр кыаҕа суох.
 Үүнэргэ айылҕа тоҕоон биэрбэт.
 
Кумуллан баран сыт.
 Хаһан эрэ үүнэр кэмиҥ кэлиэҕэ.
 Ону кэтэс, диэн дьаһаах оҥорор.

	Үүнээйи чымырыыта ону кэтэһэн харанан баран кумуччу туттан сытар.
 
Кэмэ кэллэҕинэ айбыт айылҕа тоҕоон биэрэн дьаһайдаҕына бу чымырыыт уһуктан кэлэн чөөмпүрэтин төлөрүтүнэн силис тардан үүнэн силигилээн өрө дьэргэйэн тахсар.
 
Айылҕалыын алтыһан, күөх суугуҥҥа кыттыһан күн сырдыгын көрөн кэрэ кэми уруйдуур.

	Ситинник.
 
Хайа да кыра омук бэйэтэ туспа үүнээйи буолан үүнэн тахсан аан дойдуга этиэхтээх тылын этэр.
 Тыыныахтаах тыынын биэрэр.

	Ураанхай саха үс сүүстэн эрэ тахса тыһыынча киһи дуома.
 Хайа даҕаны атын омук саханы кыра омук курдук көрбөт.

	Нуучча омуга саха омугун кыра омук диэбэт.
 Тэҥҥэ аахсан улахан кутталлаах омук суотугар киллэрэн куруук сахалартан иҥнэн тахсаллар.
 Кыҥаан сылдьаллар.
 Сахалартан алдьаммыта элбэх курдук туттар.
 Улахан омук курдук аахсан дьаабыланан бараллар.
 Тыллара-өстөрө оннук.

	Кинилэр өйдөрө буолбакка, эттэрэ-хааннара сэрэйэр.
 Саха омуга түҥ былыргы төрүт омук буоларын.
 
Сахалартан кэнэҕэски туох эрэ кутталлаах билии-көрүү тахсан кэлиэҕин таманнарынан таайаллар.

	Кинилэр төрүттэрэ сахалартан тардыылааҕын мэлдьэһэллэр.
 Славян омук буола сатыыллар.
 
Түөнэ Моҥул оҕонньортон, Күн күбэй эмээхсинтэн тардан үөскээбиттэрэ биллэн хааллаҕына – славян буола сатыыллара сымыйа буола түһэр.
 
Ол кинилэр туох баар төрүт билиилэрин, домнорун түөрэ баһан кэбиһэр.
 Ону ким баҕарыай? Баҕарбаттар.

	Ити кэнэҕэски кэм дьыалата.
 Төрүтү ууһу кыайан кистээбэккин.
 Тахсан кэлиэҕэ.
 Кэмэ-кэллэҕинэ.
 Ол биһигиттэн тутулуга суох дьыала.
 Дьыл-күн көрдөрүөҕэ.
 Бэйэлэрэ хаһан таһаарыахтара.

	Куоттарыныы сэтин туһунан сэһэн-тэппэн харыыта суох элбэх.
 Манна барытын кэпсиир кыах даҕаны, наада даҕаны суох.

	Куолу элбэх.
 Таба куолута биир эрэ буолар.

	Саха былыргы дьоно Ур уонна Аан тустарынан арааран, Сэт уонна Хоро таҥаралар үллэстиилэринэн көрөн, удьуор туһун быһаарар куолуларын көрдүбүт.

	Биһиги куолубут уонна аан-уус биистэрин үөрэхтэрин куолута киирбэтилэр.
 Ол туһунан бии-билии, кииннэммит кинигэ даҕаны элбэҕэ буолуо.
 Наадыйааччы бэйэтэ ырытан көрүөҕэ.

	Бэлэмҥэ бэрт буолуу үйэтэ буолбатах.
 Бэйэ төбөтүн үлэлэттэххэ, толкуйу тобуллахха эрэ олорор үйэ кэллэ.
 
Эт мэйиигитигэр эрэниҥ, диэбит үһү, былыр, таҥара.
 Ол иһин киһиэхэ өй диэни биэрбитэ үһү.
 Ол кэм кэллэ.

	
	
Биис уустара.

	
	Саха омуга хас биистэн турарый? Онно кимнээх киирэллэрий?
	Бу сүрдээх киэҥ тускуллаах кэпсэтиилээх хайысха.
 Куолу-хаалы элбэх.
 Үөрэхтээх олус элбээн буолар буолбат киһи бары куолулуур.

	Биһиги тугу билэрбитин-истэрбитин эрэ суруйабыт.
 Былыргы үһүйээннэр тугу этэллэрин, кэпсииллэрин.
 Баары эрэ.
 Онно-манна тарҕаммакка.

	Иньэ-сай, Ийэ-кут, Ир-кут, Өлүөнэ, Өлөөн, Өлөөхүнэ түбэлэригэр олорбут биистэр тустарынан.
 Бу түбэлэртэн арахпакка, онно-манна тарҕаммакка.

	Бу биһиги түбэлэрбит былыр Сах үйэтин саҕана төрүт уонна өбүгэ сирдэрэ үһү.
 Кыыл-сүөл бөҕө, киһи-сүөһү бөҕө.
 Аһаҕас куттаах айыы-хаан аймаҕа бииһээн олорбута аххан үһү.

	Сах үйэтэ бүтэригэр Үргэл сулуһу кэрдибиттэр.
 Онтон бэттэх бу билиҥҥи үйэ дьыл бараана олоҕурбут.
 Тоҥ үйэ кэлбит.

	Ити туһунан кэпсээн, үһүйээн элбэх.

	Холобур.

	Өксөкүлээх Өлөксөй хомуйбут сэһэннэригэр баар.
 Үргэл сулус кэрдиллэн хас да аҥыы үрэллибитин туһунан.

	Ол үһүйээҥҥэ олоҕуран П.
 Ойуунускай Улуу Кудаҥса диэн айымньытын суруйбута биллэр.
 Ити Сах үйэтэ уонна Тоҥ үйэ ыпсар кирбиилэригэр буолбут быһыы.

	Сир Сибиэт тоҕо уларыйбытын туһунан этэллэригэр Үргэл  сулус Хатааһын чолбонун таптаабыт.
 Олор тардыһыылара уураһыылара-сыллаһыылара бу сири сибиэти уларыппытын этэллэр.

	Олоҥхоҕо этиллэринэн саха-аймаҕы 33 бииһин ууһа оҥорор диэн баар.

	Чэ, итинник.
 Итиннэ бүппэт элбэх үһүйээн, сэһэн баар.


	Биһиги биири билэбит.

	Сах үйэтин кэмигэр үөскээн-төрөөн сирэлийбит биис ууһун аата – Саха диэн буолар.
 Өссө судургутук Сах үйэтин киһитэ – Үс Саха диэн буолар.
 
Сах үйэтин кэмигэр – Сэт таҥара баһылаан турбут.
 Сах үйэтин кэмигэр куруук Сай турарар үһү.
 Куруук тыган турар киирбэт күннээх кэм үһү.
 Ити кэмҥэ үөскээбит саха биистэрэ бэйэлэрин Ир-куттаах дьонунан ааҕыналлар.
 Ириэнэх куттаахтар.
 Сахалар аһаҕас куттаах дьонноро үһү.
 Ол сөп.
 Сах үйэтигэр аас салгын түһэ илик.
 Си эттик сиргэ сылдьар.
 таҥаралар эмиэ сиргэ наадыйдылар даҕаны кэлэн бараллар.
 Салгын кут толору үлэлиир.
 Салыйа илик.

Аныгы Тоҥ үйэ кэмигэр үөскээбит биис уустара – Үс Хоро бииһин уустара, тоҥ уустар диэн буолаллар.

Тоҥ үйэҕэ Хоро таҥара аҥаардастыы баһылаан сылдьар үйэтэ буолар.
 Сэт таҥараны туораппыт.

Онон хоро уустара аҥаардастыы баһылаан кыайыылаах кыа-хааннанан киэп-хаап буола сылдьаллар.

Тоҥ үйэҕэ үөскээбит биис уустара – Тоҥ уустар, биитэр кылгатан тоҥустар диэн буолаллар.
 Кинилэр тымныы дьыл оҕуһа түспүтүн кэннэ үөскээбит дьон.
 Ол иһин тоҥ уустар диэн буолаллар.

Тоҥ уустар – куҥ-дьилэй эттээх, бүтэй дьоннор.

Балыктааҕар кэлэҕэй, сымыыттааҕар бүтэй дьоммут дэнэбит.
 Аһаҕас кут суох.
 Дьилэй дьоммут.

Тоҥ үйэ оннугу ирдиир.
 Аас салгын түһэн Си эттиги үөһэ таһааран сиртэн салытан үөһэ ыраатыннаран кэбиспит.
 Онон салгын куппут үлэлиирэ быстар мөлтөх.

Эппит-сииммит бүтэйэн тугу даҕаны билбэт-көрбөт буолан бэйэбит-бэйэбитигэр сылдьабыт.

Салгын кут үлэтэ итэҕэстик үлэлиир буолан биһиги куруук итэҕэстээх курдук, тугу эрэ сүтэрбит, тугу эрэ көрдүүр курдук туттан-хаптан сылдьабыт.
 Олорор олохпут усталаах туоратыгар биһиги оннукпут.
 Тугу эрэ сырсан көрдүүбүт.

Куппут-сүрбүт тугу эрэ ахтар.
 Испитигэр нүөлүйэр.
 Ааспат ахтылҕан баар.

Ити салгын кут Си эттигин ахтар.
 Салгын кут үлэтэ итэҕэһиттэн итинник буолар.

Ону дьолу көрдүүбүт диэн буолар.
 Дьол диэн тугун ким даҕаны билбэт.
 Дьулай аһаҕас эрдэҕинээҕитин этэ-хаана ахтар.

Салгын кут үлэтин көрдөөн бөҕө киһи кута эрэйдэнэр.
 Ол иһин ыксаан дьон-сэргэ салгын кута итэҕэстийэрин онон-манан толоруна сатыыр.

Холобур.

Итэҕэстийиитин толорунаары Итэҕэл диэни оҥостон сордонор.
 Уонна бары биир киһи курдук атын киһи күлүгэр үҥэр-сүктэр.
 Үөһээ халлаан айыыларгар эрэ буолбатах.
 Ханнык эрэ киһи күлүгэр.
 Киристиэс диэҥҥэ.
 Будда диэҥҥэ.
 Магомет диэҥҥэ.
 Бу дьон кинилэр сирдээҕи таҥаралара.

Бу омуктар бары биир итэҕэл сиэрин-туомун тутуһаллар.
 Күүстэринэн соҥноон толоттороллор.
 Атын итэҕэллээх киһини абааһы көрөллөр.
 Дьэ, дьаабы.
 Дьаабы оҕолоруттан тугу эрэйиэҥий? Туох диэххиний? Туох да диир кыах суох.
 Салгын кут бүтэйэн үлэлээбэт буолбута – иэгэнитэр иэдээн буоллаҕа дии.

Ити итэҕэллэр иирсээни, сэриини аҕалаллар.
 Олох отуорун алдьаталлар.
 Бэйэ-бэйэлэрин баһылаһа сатыыр куһаҕан саҥнаахтар.

Билиҥҥи олох, сайдыы таһымын кыайан хааччыйбат буоллулар.
 Өй-санаа ити итэҕэллэр тастарынан таҕыста.
 Муунтуйуу буолан эрэр.
 Ол көстөр.
 Ити итэҕэллэри итэҕэйбэт киһи элбээтэ.

Саҥа итэҕэл майгылара наада буолла.
 Ону көрдүүллэр.
 Эмиэ аан дойду үрдүнэн биир халыып итэҕэли оҥоруохтарын баҕараллар, быһыылаах.

Итэҕэл – хас биирдии киһи кэтэх дьыалата.
 Кут-сүр дьыалата.
 Киһи кутугар-сүрүгэр бу дойдуга кыттыгас суох.
 
Киһи иһэ хараҥа.

Сүөһү эриэнэ таһыгар, киһи эриэнэ иһигэр.

Ис кутуҥ-сүрүҥ дьыалатыгар ким кыттыһыаҕай? Ким да кыттыһар кыаҕа суох.
 Тус бэйэҥ кэтэх бас билииҥ буоллаҕа дии.
 Киһи иһигэр киһи хайдах киирэн орооһо сылдьыаҕай? Сатаммат.

Омук үрдүнэн итэҕэл, кут-сүр хайдах буолуоҕай? Буолбат.
 Киһи ахсын тус-туспа.
 Итэҕэлэ эмиэ оннук.
 Кэтэх дьыалата.

Ити холобурга диэн этиллэр.


	Тоҥ үйэ кэмигэр кыа-хааннаах үс хоро биистэрэ баһылаан саха хааннаахтар хоролорго суураллан, биис уустарын аата-ахса суох былаһыыта, булкуһуута буолбута үһү.

	Оннук былаһыы уонна булкуһуу түмүгэр үөскээбит омуктары, биис уустарын барыларын  сахалар – нууччалар диэн ааттыыллар.
 
Ити хоту уонна арҕаа эҥээргэ сыһыаннаан.
 Соҕуруу уонна илин эҥээрдэргэ сыһыаннаан хоро кытай уонна аан-уустар диэн ааттыыллар.

	Хаан булкуспут биистэр биир хааннаах буолбаттар.
 Элбэх хаантан таҥыллан тураллар.
 Онтон-мантан хомуһан биир омук буола үүммүт биис уустарын – нуучча, биитэр кытай дииллэр.
 
Нууччалары онтон-мантан таҥыллыылара элбэҕин иһин ааттаабыттар.
 Ону киһи барыта билэр.

Кытайдары хаан кыттыспыта элбэҕин иһин ааттаабыттар.
 
Кытайдар саамай сөбүлүүр ньымалара.
 Хайа баҕарар омугу ыллылар да бэйэлэрин хааннарыгар суурайан симэлитэн кэбиһэллэр.
 Элбэх омук хаанын испит омук.
 Туох да диэбит иһин.
 Ол иһин кытай буолар.
 Кыттыс уонна ай диэн өйдөбүллээх.

Кытай сирэ – хоро сирэ.
 Итиннэ Ур-туһу уонна Аан-туһу быыһыыр Улуу Быыс эркин истиэнэтэ баар.
 Ур тутуллаах биистэртэн Аан тутуллаах биистэри быыһаан араарар уонна харыстыыр аналлаах.
 Ити былыр Ур уонна Аан тус диэн арахсан дьаһаныы баарын өссө төгүл кэрэһэлиир быһыы буолар.

Саха уонна хоро хаан булкуһан үөскэппит омуктарын уопсай ааттарын туһунан итинник.


Саха биистэригэр төннөбүт.

Биһиги сахалар хоро хааннаах биистэри кытары кыттыһан биир саха омук буолбуппут – 740-50 сыл эрэ буолла.
 Ону киһи барыта билэр.
 
Эллэй эһэбит уонна Омоҕой хоро төрүппүт дьонноро холбоһон бииргэ олорон барыылара.

Оһуокай этээччи барыта ахтан ааһар – Эллэй эһэбит саҕаттан диэн этиилээх быһыы.

Сахаларга холбоспут хоролуу тыллар суох буолбуттар.
 Саха тыла эрэ хаалбыт.
 Билигин ким даҕаны хоролуу саҥарбат.
 Бары сахалыы саҥарабыт.

Бу ааспыт үйэ анараа өттүгэр сахаларга кыттыспыт хоро биистэрэ бэйэлэрин тылларын куба лахсыыр саҥатын саҥарар, кус-хаас тойугун түһэрэр үһүлэр.
 Онтон уурайбыт.
 Бары сахатыйбыттар.

Сахаларга кэлэн кыргыстаан баран кыттыспыт үс хоро биис уустарынан ааҕыллар биистэр манныктар.

Тумат-хоро биистэрэ.
 Балар таба уонна сүөһү көлөлөөхтөр.
 Бэйэлэрэ эмиэ хас да аҥыы арахсаллара үһү.
 Солоҥ, солоҕон, уонна кэлин мэйик кэлии, үөдэй-түмэти диэннэргэ быһыылаах.
 Балар бары үс Нүкэн хааннаах биистэр.
 Инньэ билигин кэриэй омук олорор сирин диэкки төрүттээх дьоннор.

Корея – Хори – Хоро диэн тыл сылдьар.
 Туматтар тобохторо солоҥнор уонна солоҕоннор эбэҥки уонна эбээн диэн буолан  уларыйан ааттанан сылдьаллар.
 
Бу балар кэриэйдэри кытары төрүттэрэ биирдэр.
 Арааһа тыллара да биир ини.
 
Үс Нүкэн дьонноро.
 Норлуйа-куо сиэннэрэ.
 Былыр инньэ Кытайы, Ииндийэни, Ураал хайаларын ааһа баран сэриилээн Хоридайн дуу, туох хаппыт диэн дуу, Улуу Или тэрийэ сылдьыбыттара үһү.

Сэрииһит баҕайы үһүлэр.
 Таба көлө сайдыытын тарҕаппыттар.
 Өссө арҕаа барыахтарын таба аһылыга суох буолан барбатахтар, илин түспүттэр.
 
Сис хайалары туора быһыталаан билиҥҥи саха сиринэн Лаамыннан, Аллан өрүһүнэн кыргыстыы-кыргыстыы дойдуларыгар тиийбиттэр.
 Оннук үһүйээн баар.
 Үөһээ халлаан дьонноро, диэннэр.
 Билигин эбэҥки буолан сылдьаллар.
 Дьиҥэ эбэҥки диэн биис ууһун аата буолбатах.
 Сэрииһиттэрин аата.
 Илинтэн – арҕаа, арҕааттан – илин хайалары быһар хайысхалаах сэриилэр ааттара.

Лаамы байҕалыгар тиийбиттэр – ламыҥха диэн буолбуттар.
 Билиҥҥи эбээннэр.
 
Тайҕа хайа быыһыгар хаалбыттар – эбэҥки диэн буолбуттар.
 Былыргы дьиҥнээх ааттара – солоҥ уонна солоҕон диэннэрэ үһү.
 
Үөдэй-тумат хоролор оҕус-таба көлөлөөх, ынах баайдаах буолан билигин хаалбатахтар.
 Бу биистэр төттөрү-таары мэйдэнии кэмигэр кэлин кэлбиттэр.
 Оннук кэлиини сахалар мэйи кэлии диэн ааттыыллар.
 Биитэр ороһу кэлии, диэн буолар.
 
Эбэҥкилэр үгүстэрэ Бүлүүннэн, соҕуруу Аллан, Өлүөхүмэ өттүгэр быыһылаан олорон хаалбыттар.

Ити үс хоро биир салаата.

Иккис салаа биис уустарын аата – хоро-дьуортулар диэннэр.
 Нууччалар Ойрат дииллэр быһыылаах.
 
Хоро-дьуортулар илин улуустарга тарҕаммыттар.
 Бороҕон-дьуорту, бэйдиҥэ – дьуорту, баатаҕай – дьуортулар эҥин диэннэр бааллар үһү.

Холобур.

	Билигин Суотту диэн нэһилиэк баар.
 Ити нэһилиэк хоро-дьуорттан төрүттээх.
 Дьуорту-хаантан тардыылаахтар.
 Уус Аллан сиригэр дьуорту-хоро элбэх.
 Намҥа эмиэ биир итинник.
 Дьуорту, үөдэй-хоролоро булкуһан сылдьаллар.

	Төрүт киһилэринэн сүүрүк оҕус көлөлөөх Улуу Хоро оҕонньору ааттыыллар.

Итини төрдүнү ууһу хастахтарына билиэхтэрэ.
 Көннөрү да билэллэрэ буолуо.
 Биһиги таарыйан эрэ ааһабыт.

	Үс хоро  үһүс салаата – Бырааскай хоролор диэн буоллаллар.
 Бырааскай хоролор Аллан өрүһүнэн, Өлүөнэни бата киирэн тарҕаммыттар.
 Тааттанан, Чурапчыннан, Амманнан эҥин.
 Төрүт киһилэринэн Омоҕойу ааттыыллар.

	Бу дьон кэлэн бараннар саха дьонун кытары холбоспокко бэйэлэрэ туспа сылдьыбыттар.
 Кыргыстаһаллара үһү.
 Эйэлээхтик олорботохтор.

	Үс хоро хаан диэн буоллахтара ити.
 Нууччалара юч-курыкан дииллэр быһыылаах.

	Татаар Тайма тохсус уола Эллэй эһэбит Бүлүү сүнньүн диэккиттэн кэлэн сахалыы олох сиэрин олохтоон күрүө-хаһаа, ураһа, дьиэ-уот тутан, от-оттоон, Ыһыах ыһан, дьылы-күнү сахалыы ааҕан оннун булларан хоро бырааскай Омоҕой кыыһын ойох ылан үс саханы - үс хоро хааны кытта холбоон, бииргэ олоруу буолан барбыт.
 Кыргыс тохтообут.
 
Сахалар уонна хоролор холбоһон биир сомоҕо омук буоллубут.
 Мантан инньэ бары манна олохтоох Саха Ураанхай аатын сүгэбит диэннэр саҥа үйэ кэрдиитин ааҕан саҕалаабыт үһүлэр.
 Ол кэмнэр чахчы уруйдаах уонна тускуллаах кэмнэрэ үһү.

Итинтэн ыла бу билиҥҥи бороҥ ураанхай саха буолан сылдьабыт.
 Хоролор суохтар.
 Бары сахатыйбыттар.
 Соҕурууттан хоту кэлэннэр Хотугу Ур эҥээр олоҕун-дьаһаҕын тутулун ылыммыттар.
 Саха ураанхайга кыттыспыттар.

	Хоро биистэрин уустара бары кэриэтэ кус-хоро таҥаралаах үһүлэр.
 Хотойго, суорга, кырбыйга, мохсоҕолго, кубаҕа, хааска, бараахха эҥин айыырҕаан үҥэр үһүлэр.

	Төрүт им-бэлиэлэринэн көтөрү туруорар үһүлэр.
 Ити билигин даҕаны баар.
 Соҕуруу хоро биистэрэ бары итинниктээхтэр.

	Ол сөп.
 Былыр оҕо эҥин, ыарыһах киһи оккураҥнаан, биитэр босхоҥноон хааллаҕына көтөр хаанын алгыы-алгыы аҕаан туруоран хаамтараллар үһү.
 Ол туһунан кэпсээн элбэх.

	Киһи бу дойдуга уһукта сылдьар кэминэр хороччу тура сылдьар.
 Хоро хааннаах буолан турар.
 Күн хорото туох баары барытын туруорар.

	Киһи кыылтан уратыта түөрт атаҕар турар буолбакка икки атаҕар хороччу тура сылдьар.
 Тура сылдьыы – туруу күүһүнэн буолар.
 
Киһи орто дойдуга сыта күүһү сайыннарыа суохтаах.
 Тура күүһү сайыннарыахтаах.

Киһи сыылла сылдьар сылаҥ эриэн үөн бииһэ буолбатах.
 Сытар күүс киниэхэ наадата суох.
 Турар күүс наада.
 Анала, ыйааҕа оннук.
 Ол кэһиллиэ суохтаах.

Онон хороччу туран дайа сылдьар күүһү хоро хаан оҥорор.
 Ол хоро хаан көтөрдөргө күүскэ бэриллибит.
 Ол иһин көтөллөр.

Кыыл курдук түөрт атаҕынан сылдьар киһини санаан көр.
 Оннук киһи киһи буолбат.
 Кыыл буолар.
 Кыылтан уратыйбат.
 Ол иһин абааһы көрүллэр.

Ол билигин киһи иһигэр тулхадыйбат Дом буолан хаалан сылдьар.

Холобур.

Эн киһини хотойго, мохсоҕолго, чыычаахха, кыыртка холоотуҥ да – киһи киһиргээн дэгдэс гына түһэр.
 
Ээ, дьэ, мин кыылтан чахчы уратыбын, көтүөхпүн кынатым эрэ суох, диэн буолуо.

Көтөр кынаттаахха киһини холооһун – хайҕал суота.

Эн киһини сүөһүгэ, ыкка, кыылга холоо эрэ – анараа киһи өһүргэнэн сирэйгин дэлби охсон түһэриэҕэ.

Мин киһибин ону эн түөрт атаҕар сылдьар кыылга холоотуҥ, диэн буолуо.

Киһини кыылга холооһун - үөҕүү, ыыстааһын суота буолар.
 Ити быһыы киһи иһигэр – Дом буолан сылдьар.

Онон буолуо хоро биистэрэ – кус-хоро көтөр таҥаратын улахаҥҥа уураллара үһү.

Онон Үс Саха хааныгар Үс Хоро хаана кыттыһан Ур-аан-хай Саха диэн ааттаахпыт.
 Ур – атыыра.
 Аан – тыһыта.
 Хай – хайара.

Ураанхай им-бэлиэтэ Сиинэ үрэҕин суруктаах хайатыгар хаан соһотунан биһиллэн бичик ойуу буолан бичиктэнэн турар.
 Баччааҥҥа диэри тиийбит.
 Ону илэ харахпынан көрөн итэҕэйбит киһи сылдьабын.

Түҥ былыр Уу уонна Муус буһук үйэлэригэр дуу, Сах үйэтин кэмигэр дуу, ойууламмыт Ураанхай им-бэлиэ бичигэ маннык этэ.





  		    Ур-аан-хай.

Бу им-бэлиэ бичигин ким баҕарар Сиинэҕэ Маалта үрэх түһэр сирин төрдүнэн Сүлэгэй суруктаах хайатыгар тахсан көрүөн сөп.
 Аартыга аһаҕас.
 Тутулук бобуу суох.


	Саханы кытта кытыспыт туспа биис ууһуттан ити хоролор буолаллар.
 Билигин бары сахалар.

	Бу кэлэн саха хааныгар суураллыбыт хоро биистэрин сыдьааннара биһиги саха сиригэр кэлии биистэр буолабыт диэннэрин ыһыктыбакка сылдьаллар.
 Төрүттэрин хааннара тардан инньэ диэн төбөлөрүгэр тулхадыйбат домноохтор.

	Сорохторо биһигини нууччалар саха сиригэр сирдээн аҕалбыттара.
 Тоҥ нууччалар кэннилэриттэн саха сиригэр кэлбиппит, диэччилэр эмиэ бааллар.
 Онон саха сирэ – нуучча сирэ диэх курдук саҥалар иһиллэллэр.

	Ол сөп.
 Кинилэр төрүттэрэ, кырдьык, хоро сириттэн кэлбит дьон.
 Бырааскай хоро сириттэн, Нүкэн хоро сириттэн, Үтүгэн хоро сириттэн кэлии баар.
 Нууччалар эмиэ хоро биистэрэ.
 Кэлин кэлбиттэрэ.
 Кыргыстаан да кэлии баар.
 Инньэ кыргыс үйэтин саҕана.
 
Мэйи, ороһу да кэлии баар.
 Дьон-сэргэ төттөрү-таары мэйдэнэр кэмнэригэр.
  Онон бэйэлэрин инньэ дииллэрэ сөп.

	Саха бииһин уустарыгар барытыгар итини тарҕата сатыыллар.
 Ол сыыһа.
 
Саха сиригэр кэлии төрүттээх өбүгэ удьуордаах буоллаххына ол – бэйэҥ аҕа ууһуҥ тус удьуор дьыалата.
 Эйигин эрэ таарыйар.

	Онон сылтаан, эн кэлии төрүттээх буоллуҥ даҕаны – атын биистэр барылара кэлии буолуох тустаахтар диэнэ – сымыйа.

	Кэлии хоролор тыллара-өстөрө ханнаный?
	Тоҕо тылбыт сахалыыный?
Кус-хаас тойуктаах, хоролуу саҥалаах, хойгур омук диэн хоһооҥҥо хоһулла сылдьыбыт тыл ханна баарый?
Хоролуу хоруутаама, сахалыы саҥар, диэн уос домоҕо баар.

Мин эйиэхэ хоролуу саҥарбаппын, ээ, уу сахалыы этэбин, диэн акаары киһини өйдөтөр уос домоҕо баар.

Саха тыллаах өйдөөбөт хоро тыла ханна сүттэ?
Хоро хааннар саха хааныгар суураллан симэлийбиттэрин курдук, хоро тыла, эмиэ, симэлийэн сүппүт.
 Ол сөп.
 
Хоро хааннар кэлэн саха хааныгар сууралыннахтара дии.
 Соҕуруу дойду дьоно.
 Саха дьоно хоту дойду дьоно.
 Олор соҕуруу баран суураллыбыт буолбатахтар.

Соҕуруу түспүт кыргыстаан барбыт сахалар билиҥҥэ диэри Аар Тат Айыы биэрбит тылын үгүстэрэ тутан олорор.
 Онно баар хоро хааннары кырган сир таһаарынан туспа тутуллаах дойду буолан олороллор.
 Ону бары билэллэр.

Саха тыла – хоро тыла биирдэр диэхтэрин биһиги саҥарар саҥабыт Саха тыла диэн ааттаах.
 Хоро тыла диэн буолбатах.
 Аар Тат Айыы таҥара биэрбит – тат-аар тыл төрдө буолар.

Бырааскай хоро, нүкэн хоро, үтүгэн хоро тыллара – соҕуруу улуу хоро сиригэр хааллахтара.
 Билигин даҕаны бааллара буолуо.
 Саҥарылла сырыттахтара.

Оннук курдук.
 
Үс Хоро биистэрэ хааллыннар.
 Биһиги кинилэри ыатарар кыахпыт суох.
 Бэйэлэрэ сүрдээх биистэр.
 Баһылаан сылдьаллар.

Былыргы саха Сэп таҥараҕа итэҕэлэ.

Маны суруйумаары гынан-гынан баран, суруйуохха, диэнэ кыайан суруйан эрэбин.

Удьуор үөрэҕэ усталаах туоратын туххары төрдүгэр – эр киһи уонна дьахтар сэбигэр төттөрү эргийэн кэлэ турар.
 Ону тулалаан сылдьар.
 Онон суруйарга үөрүйэҕэ суох быдьар баҕайы өрүттэрдээх.
 Киһи атын киһиэхэ кэпсээбэт бэйэтин иһигэр эрэ толкуйдуур эйгэтэ.
 Ону хайдах ханарытан таайтаран суруйбут киһи диэн тула сүүрэн көрдүм да – туһа суох.
  
Хайдах эмит быдьарын, саатын-суутун сымнаппыт киһи диэн муҥнанан көрдүм да кыайыа суохпун.
 Эргитэн сымнатан бардыҥ да туһааннаах, дьиҥнээх ис хоһооно суох буолан хаалар эбит.

Онон толкуйдаан көрөн баран туох баарынан малтаччы, хайдах истибиппинэн, өйдөөбүппүнэн мас-таас суруйуохха диэн быһаарыныы кыайда.

Киһи саатар дьыалата буолбатах.
 Олоххо баарынан малтаччы.
 Аны туран, бу кинигэ оҕолорго анаммыт кинигэ буолбатах.
 Төрөппүттэргэ удьуору салҕаан иһэр дьоҥҥо ананар.

Маны суруйбатахха биис уустарын уонна аҕа уустарын төрүт ааттарын-суолларын кыайан быһаарбакка хаалаҕын.
 Оччоҕо истэр-билэр да тылларыҥ дьиҥнээх ис өйдөбүллэрин билбэккэ хаалаҕын.
 Ол сатаммат.
 
Холобур.

Хаҥалас, өргүөт, үөдүгэй, үөдэй, таатта, амма эҥин диэн өйдөбүллэри.
 
Киһи барыта туттар.
 Төрдүн билбэт.
 Хайдах оннук сатаныай? Сатаммат.
 Удумаҕалаан билэр аата хайдах суруйбакка ааһыаҥый?
Дугдуруй даҕаны – оҕус, диэн баар.
 Тугу билэргин барытын суруй.
 Кэпсээ.
 Төрдүгэр тиийэ.

Ааҕар баар буоллаҕына сааһырбыт дьон ааҕыахтара.
 Эдэр дьон, оҕо-уруу манна улаханнык наадыйбат.
 Онон хайдах баарынан истиҥ.


Былыыр-былыр Сэп таҥараҕа итэҕэйии үөдүйэ сылдьыбыт.
 Саха итэҕэлин биир сүрүн салаата.

Саха итэҕэлэ салаата элбэх.
 Олортон биирдэрэ.

Сэп таҥара киһиэхэ удьуору салгыырга сэп биэрбитин иһин онно махтанан.
 Өлбөт үөстэммиттэрин, быстыбат быаламмыттарын туоһутугар Сэп таҥараҕа үҥүү-сүктүү бөҕө буолаллара үһү.

Ойууттар оҕо биэрбэт ыалларыгар оҕо кута тарданнар, оҕо уйата туттараннар оҕо кутун таптаабыттарынан ыҥыран ылан киһиэхэ иҥэрэллэрэ үһү.
 Удьуор салҕааһыныгар ити сүдү быһыы буолар.
 
Ити оҕо кутун таттарыы уонна оҕо уйатын туттарыы бу аҕыйах сыллаахха диэри баар быһыы.
 Саха ойууттара лаппа баһылаабыт сиэрдэрэ-туомнара буолар.
 Ону киһи барыта истэр-билэр.

Оҕо кутун таттарыы, оҕо уйата туттарыы, дьахтарга ситим быстарыы диэн сиэрдэр бары Сэп таҥараны кытары ситимнээх сиэрдэр-туомнар буолаллар.

Маны наадыйбыт киһи ойууттар тустарынан кинигэлэргэ ааҕыаҕа.
 Онно ити туһунан кэпсээн маах курдук элбэх.
 Биһиги итиннэ тохтообоппут.

Сэп таҥараҕа былыр биис уустара барылара үҥэр-сүктэр үһүлэр.
 Сир-сибиэт үрдүнэн бүтүннүүтүнэн.
 Аан дойду барыта.

Ону туоһулуур майгы олус элбэх.
 Сэһэн даҕаны үгүс.
 Бу кэнники атын итэҕэллэр үөскээннэр Сэп таҥара итэҕэлин салаатын суох гыннылар.

Кэнники, бэҕэһээҥҥи итэҕэллэр Будда да, Магомед да, Киристиэс да итэҕэллэрэ бары – киһиэхэ итэҕэйэллэр.
 Онон былыргы төрүт таҥара итэҕэлин сиэрдэрин үксүн суох гыммыттара.
 Күүстэринэн.
 Уодьуганнаан сырсан туран.
 
Киһи бөҕөнү уоттаан, өлөрөн-өһөрөн, сэймэктээн тураннар суох гыммыттара.
 
Сэрии бөҕөнү тэрийэн.
 Бэйэлэрин итэҕэллэригэр дьону күүс өттүнэн тардынан тураннар.
 Ити аҕыйах үйэ анараа өттүгэр буолбута.
 Киһи барыта билэр.

Былыр буоллаҕына саха таҥаратын итэҕэлэ тыынаах эрдэҕинэ Сэп таҥараҕа үҥүү-сүктүү бөҕө буоллаҕа.
 
Сэргэ бөҕө туруоран, мэҥэ таас бөҕөнү сир-сир аайы оҥорон, килтэгэн суругун түһэрэн, мэҥэ ур тутуу бөҕөнү тутан (пирамида), таас хайгыа киһи бөҕө оҥорон (бэйэтинээҕэр улахан өбүстээх таас хайгыалар), Сэп таҥара хараан дьиэлэрин, уораҕайдарын чочуобуна бастарын сэлтэкэлэр билиҥҥэ диэри сэллэһэн ыраахтан көстөн тураллар.
 Итилэр бары билиҥҥэ диэри бааллар.

Киристиэс итэҕэллээхтэр ити сэп сэлтэкэтэ төбөлөөх чочуобуналарын үрдүгэр киһи уҥуоҕар туруоруллар курдук, кэриэс туруоран кэккэлэппиттэрэ.

Онтулара ис хоһоонноох этэ.
 Сэп таҥара харааннара эрдэттэн тутуллан хаалан атыны тугу да толкуйдуур кыах суох буолан хаайтаран хаалбыттара.
 Онтон өйдөөннөр сэп сэлтэкэтин чочуобунатыгар - үрдүгэр кэриэстэ туруоруохха диэн буолбута.
 Туруорбуттара.

Онтон бэттэх Сэп таҥараҕа – кэриэс туруоран уҥуох туттубут, суох гынныбыт, диэн үөрбүттэрэ.
 
Киристиэс итэҕэлэ баһылаатын.
 Сэп таҥара баһылааһыныгар кэриэс турда диэн буолта үһү.

Итинтэн сылтаан тоҥ омуктар таҥараларын дьиэтэ – киһи уҥуоҕун курдук.
 Туох да атына суох.
 
Тыыннаах олох тутууларыгар кэриэһи туруоран килбэтии – хара аньыы.
 Тыыннаах олоҕу суох гынары баҕарыы буолар.
 
Кэриэс ааспыт кэм бэлиэтэ.
 Кэлэр кэм бэлиэтэ буолбатах.
 Олоҕун олорон ааспыт киһиэхэ кэриэс туруоруллар.
 
Тыыннаах киһиэхэ сэбэ өрөнөн туран оҕо оҥоро сылдьар киһи дьиэтигэр-уотугар хайдах кэриэс туруоруохха сөбүй? Хайа, аньыыта-харата бэрт буолаарай? 
Тыыннаах киһи тиэргэнигэр – сэргэ туруорунар.
 Оҕо оҥорор удьуор салҕыыр сэптээҕин, хоойугар илдьэ сытан оҕо оҥорор хотун дьахтар ойохтооҕун, оҕолордооҕун, ыал буоларын туоһутун.
 
Тиэргэнигэр кэриэһи туруоран килбэппит саха киһитин көрө иликпин.
 Сүрэ да бэрт.
 Саха киһи санаатыгар баппат салаҥ быһыы.

Тоҥ итэҕэллээхтэр дьахтар эр киһи сылдьыһыытын оҕо оҥорсор дьыалатын – хара аньыынан биллэрэн, сааттаах-сууттаах дьыаланнан аахпыттара.
 
Таҥара үлэһитэ дьахтарга сылдьыа суохтаах – хара аньыы буолар диэн билигин даҕаны бобуулаахтар.

Ити сэп таҥара сиэрдэрин утаран оҥостубут бобуулара буолар.
 Киһи таҥараттан биэрбит айылгыта хайдах бобуллуох тустааҕын билигин даҕаны киһи өйө хоппот.

Оннук таҥнары сүргүөхтээх итэҕэли хайдах гынан саха итэҕэйиэй? Итэҕэйбэт.
 Ылыммат.
 Таҥараҕа итэҕэл буолбатах.
 Таҥараны утары итэҕэл курдук көрөр.

Оннук түҥнэри домноох итэҕэллэрэ – домун батыспыта.
 Киһи-аймаҕы – өлөр-өлүү диэкки хайысхалаах суолга үктэннэрбитэ.
 Иэгэнийэр иэдээн диэкки туһулаабыта.
 
Ол суол устун кинилэр айаннаан иһэллэр.
 Биһиги эмиэ соттукка барсан иһэбит.

Миигинниин биэс хааһах диэбиккэ дылы.

Дьиктитэ баар.
 Өлүү суолунан баран иһэбит диэн бары билэллэр.
 Айахтарын муҥунан айдаан.
 Тохтуур кыахтара суох.
 Тылларын баһа барыта киһи-аймах эстиитэ.
 Сир-сибиэт сиҥниитэ.

Ити Сэп таҥара сэлтэкэтигэр – кэриэс туруоран килбэппит сэттэрэ-сэлээннэрэ ситэн сиэн эрэр.
 Ол биллэр.


Үс Саха хааннаах хара баһаам биис баар.
 Олоҥхоҕо отут ордугуна үс биис ууһа ахтыллар.

Олору наара суох көннөрү толоро сатаатахха маннык курдук буолар.
 Хоролор кэлиэхтэрин иннинээҕи биис уустарын ааттара манныктар.

Сортуол, согдо, уйгур, туру, өргүөт, майаат, үкэ, моҥул, маҥаас, маалталар, ньурбаҕачыналар (ньурбаҕачааннар), дьаҥылы, дьаархан, дьирикинэй, дьуһаал, дьураах, бордоҥ, хаҥалас, хадан, чүүт, одунулар.

Итинтэн ордугу билигин этэр кыах суох.
 Хаһы-хаһы умнубутум, билбэтэҕим буолла.
  
Тыал буолбуттар, диэн ааттаах, бу дойдуттан дьүгэлийэн баран хаалбыт саха биистэрин ааттара-суоллара манна киирбэтилэр.

Мөккүөрү тардыахтара.
 Мөккүөрү сөбүлээбэппин.
 Миэхэ наадата суох.
 
Бу биис уустара холбоһон биир урааҥхай саха омугун оҥорон билигин баарбыт.

Ити биистэри билиҥҥи сахалар үгүстэрэ истэрэ буолуо.
 Билигин барыта буккуллан ити биистэр суох буолан симэлийэн сүппүттэрэ ыраатта.
 Билигин бары биир ураанхай саха омуга буолан олоробут.

Урааҥхай саха омуга биис уустарыттан турар.
 Онон төрүт биис уустарын ааттарын саха дьоно билиэх тустаахтар.
 
Аныгыта хайдаҕын көрөн билэн олоробут.
 Барыта булкуллан, былаһан биир сомоҕо биис омук буолан олоробут.
 Ким хайа биис ууһуттан төрүттээҕэ биллибэт.
 Куһаҕан буолбатах.
 Оннук буолуохтаах.
 
Уруккута хайдаҕын удумаҕалыах тустаахпыт.
 Маннык биис уустара бааллар үһү диэн.
 
Манна уустуктаах.
 Саха сирин иэнэ киэҥ.
 Былыр өссө киэҥ.
 Онон түбэ-түбэ аайы биис уустара уонна аҕа уустара атын атыттара үһү.
 Ол билигин булкуһан хаалбыт.

Онон ким ханнык биис ууһа буоларын быһаарыы ыарахаттардаах.
 Анал чинчийии наада.
 Ыллыҥ да быһа этэн кэбиспэккин.

Олохтоох сиргэр, түбэҕэр баар биис уустарыгар туох көстөрүнэн-биллэринэн салайынаҕын.

Онон биһиги туох баарын эрэ суруйарбытыгар тиийэбит.
 Туох кэпсэнэрин.
 Ханнык биис ууһун билэрбитин.


	Сортуол, согдо, уйгур бииһин уустарын тобохторо бааллар.
 Аҕа уустарыгар араспаанньа буолан сылдьар.

	Холобур.

	Сортолов, Уйгуров, Согдоев эҥин диэннэр.
 Ити биис уустарын тыыннаах туоһулара сылдьаллар.

Бүлүү сүнньүгэр тиийдэххэ – сортуол, согдо уонна уйгур бииһин ууһун төрүттэрин булаҕын.
 
Ырааппаакка Илбэҥээ Баппаҕаайытыгар, Лөкөчөөнүгэр, Өрт нэһилиэктэр эҥээрдэригэр билиҥҥэ диэри биистэрин уустарын аатын-суолун сибиһин тутан олороллор.

Саха биистэрэ диэн истэбин.
 Син биир, Аламай Күҥҥэ, аал уокка, үрдүк айыы таҥараларга итэҕэйэллэр.

Ол быыһыгар бэйэлэрэ чопчу булан, бэйэбит киэнэ диэн биһирээн итэҕэйэр туспа сиэрдээх хайысхалаахтар.

	Бу биистэр үҥэр таҥаралара - үөһээ халлаан ньоҕуйа үрэр ыт кыыл төрдүн биэрбит Нохой-боотур таҥара буолар.
 Норолуйа-куо диэн өссө баар.
 Ойоҕо дуу, аҕаһа дуу?
	Былыр ыт кыыл эбитэ үһү.
 Ойуурга сылдьара үһү.
 Оннук сылдьар эрдэҕинээҕи аата – Илбэҥээ диэнэ эбитэ үһү.
 Онон ыт кыыл төрдүн аата – Илбэҥээ диэн буолар.
 Онон бу биистэр Тат-имнэринэн Илбэҥээни ааҕаллар.

	(Тат-им диэн Аар Тат Айыы араартаан киһи-аймаҕы ураты, араас гыммыт.
 Бары биир курдукпут даҕаны, тугунан эрэ уратылаһабыт.
 Хайа баҕарар биис ууһугар, аҕа ууһугар барытыгар тат-им баар.
 Ийэ кыыл диэн буолар.
 Сорохтор киэннэрэ - ыт.
 Сорохтор киэннэрэ – сылгы.
 Сорохтор киэннэр – сүөһү, оҕус.
 Сорохтор киэннэрэ – хотой, суор, эҥин.
 Оннук бара турар.

	Бу ааспыт үйэҕэ диэри ыаллар аҕалара тат-имнэрин кэтэх им-бичик гына сылдьыбыттара.
 Ити кинигэҕэ элбэх.
 Хас биирдии ыал аҕата им-бичик диэн бэчээттээх этэ.
 Онно ойуулана сылдьар.
 эҥин араас кыыл, эҥин.
 Аҕа ууһа туох тат-имнээҕинэн.

	Тат-им диэн сахаҕа эрэ баар буолбатах.
 Элбэх омук туһанар.
 Тотем дииллэр.
 Аар Тат Ай таҥараны Тот таҥара эҥин дииллэр.
 Ол иһин тотем диэн буолара буолуо.
 Сахалыы Тат-им диэн.
 Аар Тат Ай, Эр-дьаалы арааран уратыппыт майгылара.
 Киһиттэн тутулуга суох.
)
	Кэлин киһи ыты дьиэтиппит.
 Муус буһук кэмиттэн.
 Батыһа сылдьан бултаһа сатыыр үһү.
 Дьиэ кыыла буолбутун кэннэ Ыт диэн буолбута үһү.

	Онон ити биис уустарын имнээх бэлиэлэрэ – Илбэҥээ буолара үһү.

	Ноо, Нохоо, ньыкаа эҥин диэн ыҥырсыы эҥин барыта – Нохой Илбэҥээ имнээх таҥаралаах биис уустарыттан үөскээбиттэр.
 Бэйэ-бэйэлэрин итинник ыҥырсар үһүлэр.

	Нохоо диэн киһи өбүһүн төрдө уонна кутурук уҥуоҕун ситим үүдэһинэ баар.
 Ол нохоо диэн буолар.

	Сэп бэйэтэ буолбакка тардыыта буоларынан, олоххо киһи бэйэтиттэн балыс киһини – нохоо, ноо диэн ыҥырар.

	Онон Нохой, Ньоҕой диэн аат быһынан ааттанар биистэр ити үүдэһинтэн тардан ааттаналлар.

	Итинник Нохой Илбэҥээ төрдүгэр үҥэр таҥаралаах биис уустарын былыр киһи үөскүүрүн саҕана – нохой биистэрэ диэн холбоон ааттыыллара үһү.

	Аны удьуор үөрэҕин итэҕэлигэр бу баларыҥ Өргүөт өбүс итэҕэллээхтэрэ үһү.
 Ол туһунан аллараа кэпсиэхпит.

	Итинник кэпсээн баар.
 Биллэн турар ити түҥ былыргы итэҕэллэрэ.
 Билигин баҕар өһүргэнэ истиэхтэрэ.
 Бастакы төрүт саха эрдэҕинээҕи быһыылара-майгылара итинник үһү.
 Барыбыт киэнэ оннук.
 Өһүргэс суох.

	Былыр Туруу хааннаах Туур биистэр диэннэр бааллара үһү.
 Иньэ-сай эҥээригэр олохтоох.
 Олоро сылдьыбыт сирдэрэ Турукта, Туур, Туруу хаан түбэлэрэ диэн ааттара сылдьар.
 Ити соторутааҥҥа диэри саха сирэ этэ.
 Билигин нууччалар былдьаан ылан Красноярскай кыраай диэни оҥорон тураллар.

	Онно баар саха биистэрин Хакаас диэн холбоон олордоллор.
 Сорохторун долган, сорохторун хара хаас, хара көс эҥин диэн ааттаан үрүө-тараа тутан илдьэ сылдьаахтыыллар.
 Эстэн бүттүлэр да быһыылаах.

	Бу туруу хаан биистэрин былыргы үҥэр таҥаралара – Сиэл -Дьөһөгөй диэн эбитэ үһү.
 Ону тат-им гынан илдьэ сылдьаллара үһү.

Дьөһөгөйдөр элбэхтэр.
 Сиэл-Дьөһөгөй, Күрүө-Дьөһөгөй, Уордаах-Дьөһөгөй, Хара сылгылаах Дьөһөгөй, Маҥан сылгылаах Дьөһөгөй.
 Бары бырааттыылар эҥин курдук таҥаралар үһү.

Туур бииһин уустара Дьөһөгөйдөртөн Сиэл Дьөһөгөйү өрө туталлар үһү.
 Сиэл Дьөһөгөй оҕолоробут диэн буолаллара үһү.

	Сахаҕа биллэринэн сахалар биистэрин уустара – сыспай сиэллээх сылгы кыылы – Дьөһөгөй оҕото диэн ааттыылар.

	Сылгы - саха ураанхай төрүт уонна ытык баайа.
 Бастакы баайа.
 Дьөһөгөйдөр бары саха бииһэ үҥэр таҥараларбыт буолаллар.

	Маны киһи барыта билэр.
 Сылгы саха киһитигэр туруулаһар туруу хааны биэрбитэ үһү.
 Саха киһитэ аччыктаата даҕаны сылгы түөс нөмөйүн тымырын бүүтэхтии түһэн сылгы хаанын уулаан тамаҕын анньынара.
 Ону киһи барыта билэр.
 
Сылгы көлө дьонобут.
 Атынан-сылгыннан айан-айаннаан, сырыы сылдьан, үлэлээн-хамнаан тыыннаах буолбуппут.

	Хайдах уонна дьөһөгөй таҥараларга үҥүөхпүт суоҕай?
	Туруу хаан биистэрэ бэйэлэрин Сиэл Дьөһөгөй оҕолоробут, онтон төрүттээхпит, диэн ааттыыллара үһү.
 Сиэл-кутурук киэргэллээхтэрэ үһү.

	Кинилэри Туруу хаан Туур-урааҥхай биистэрэ диэн ааттыыллара үһү.

	Саха сирин билиҥҥи Им-бэлиэтэ Дьөһөгөй таҥаралар им-бэлиэлэрэ буолар.
 Аттаах сиэллээх-кутуруктаах туоҕалаах киһи.

	Аата Аламай диэн.
 Тааска ойууламмытын булан им-бэлиэ оҥорбуттара.

	Билиҥҥэ диэри киһини сыаналыырбытыгар, кэлбит-барбыт, турбут-олорбут, туруу хаан туруктаах киһини сөбүлүүбүт.

	Удьуор итэҕэлигэр бу биис ууһа эмиэ Өргүөт өбүс итэҕэллээх.
 Билиҥҥэ диэри уол оҕону кыра эрдэҕинэ буччатын хаҥа тириитин быһан сэлтэкэтин сыбыдахтаан кэбиһэллэр.
 Өргүөт сэп оҥороллор.

	Өргүөт бииһин уустарын Сэп таҥаралара.

Өргүөттэр аан дойду үрдүнэн хара баһаамнар.
 Соҕурууннан-хотуннан тарҕана сыталлар.
 Саха сирин иэнигэр бу биистэри Бүлүү сүнньүгэр бардыҥ даҕаны булаҕын.
 Манна киин эҥээргэ даҕаны элбэхтэр.

Былыр-былыргыттан көрдөөх-күлүүлээх, үөрүүлээх-көтүүлээх балыыҥка дьонноро үһү.

Өргүөт нэһилиэгэ диэн баар.
 Кэнтиккэ өргүөт энэлгэн аҕатын ууһа баар.
 Үөһээ Бүлүүгэ.
 Алын Бүлүүгэ Күүлэтинэн, Үгүлээтинэн өргүөт энэлгэн аҕатын уустарын сорохторо олороллор.
 
Өргүөттэр саха сирин киэҥ иэнигэр хара баһаам элбэхтэр.
 Мин бидэрдии эрэ этэбин.
 
Дьокуускай эҥээрин улахан аҥаара өргүөт бииһин ууһа буолуо.
 Хаҥаластар улахан аҥаардара өргүөт бииһин уустара буолуо.
 Чинчийиэххэ наада.
 Баалларын билэбин, истэбин.

	Бу ураанхай саха бииһин ууһа былыр үҥэр таҥаратыгар ¤эп Айыы таҥара эр киһиэхэ биэрбит өлбөт-сүппэт сүбэтин Өргүөт Өбүһү өрө тутан таҥара оҥостоллоро үһү.
 Сэп таҥара итэҕэлэ диэн салааҕа.

	Саха барыта Өбүскэ үҥэр.
 Бу биис ууһа маны ордук өрө тутан Өргүөт өбүһэ гынан үҥэрэ үһү.
 Биис ууһун аатын-суолун кытары онтон таһаарбыттар.

	Сэп таҥара биэриитэ сэлитиэскэ сэлтэкэлээх, сүөк үөстээх, үөтүүлээх өргөстөөх, өргөн хатарыылаах, өрөнөр өрө күүрүүлээх, өрөөн өһөн сылдьардаах, өбүгэттэн үгэстээх, уллурук куллуруйуулаах, имэҥ сүмэлээх, өб иҥиир эт өллөйдөөх, кыыс хаҥа хаттык тириилээх  эр киһи оҕо оҥорор сэбэ – Өбүс диэн аатырар.

	Маны быһаардахха маннык буолар.

	Былыргылар эридьиэстээн этэн кэбиһэллэрэ мэхэтэ элбэх.
 Киһи ылбычча өйдөөбөт.
 
Тойуктаан түһэрии эбитэ буоллар өйдөнүө этэ.
 Ону биһиги кыайбат буоллахпыт дии.
 Истибиппитин итиччэ этэрбитигэр махтал.

	Сэп таҥара киһиэхэ өлбөт-сүппэт сүбэни биэрбит.
 Онто Өбүс буолбут.
 Таҥара биэрбит сэбэ.
 Сэбэ – Сүбэ – Өбүс.
 Утары-таары ааҕан көр.
 Бэйэтэ ыйа сылдьар.
 Куолу наадата суох.

	Бу тыл элбэх омукка туттуллар.
 Арҕаа омуктар бу тылы үгүстэрэ туттар.
 
Нууччалар уларыппакка кэриэтэ эр киһи дьахтары сабар дьыалатын Өбүс диэнтэн таһааран уларыппакка тутталлар.
 Киһи барыта билэр.

	Бэл, дьоппуоннар бу тылы эр киһи сэбигэр уларыппакка ааттаан илдьэ сылдьалларын Сиидэрэп суруйбут кинигэтигэр ааҕан турабын.

	Омукка барытыгар баар.
 Туттуллуутугар кыра уратылаах.
 Уонна баран, эр киһи уонна дьахтар икки ардынааҕы удьуору салгыыр майгыга туһуланан туттар.
 Сэп таҥараттан бэриллибит сүбэ быһыытынан.
 Омукка барытыгар биир төрүт өйдөбүл буолбут.

	Сэп таҥараҕа өлбөт-сүппэт сүбэни өбүс гынан биэрбитигэр махтанан орто дойду дьоно үҥэр таҥара гынан баччааҥҥа диэри илдьэ сылдьаллар.
 Аан дойдуга ити элбэх.
 Ур-уустарга чуолаан уонна бииһээн туран баар.
 Ити өйдөнөр.
 Сэргээбит булан ааҕыаҕа.
 Ситэриниэҕэ.
 Дириҥэтиниэҕэ.
 	
Сэлитиэскэ сэлтэкэ диэни быһаарабыт.
 Эр киһи сэбэ сэлтэкэлээх.
 Төбө өттө саллаҕар.
 Сэлээппэ курдук.
 Сэлэммит.
 Туга да суох тараҕай.
 Ур сиэринэн өргөстөнөр төбөлөөх.

	Эр киһи сэбин сэлтэкэтэ салаа быһыытынан бэриллибит.
 Этиҥ-сииниҥ ис өттүгэр буолбатах.
 Тас өттүгэр сэргэстэһэн өб оско олоро сылдьар.
 Ол иһин киһи этигэр-сиинигэр сэлитиэскэ буолан сэлибирии, салыбырыы сылдьар.
 Сэргэ сылдьарын иһин тиэргэҥҥэ туруоруллар сэргэ бэлиэтин итинтэн таһаарбыттар.

	Сэп таҥара туспа эккэ-сииҥҥэ сэргэ сылдьарга анаан биэрбит сэбин сахалар харыстаан – быраатыҥ, быраатым, соноҕоһум диэн уратытан ааттыыллар.

	(Тайах сүүлүн кэмигэр күһүн үөрдүүр.
 Онно биир тыһы тайахха хас даҕаны атыыр тайах мустар.
 Атыырдар харсаллар.
 Хоппут атыыр тыһы тайаҕы былдьыыр.
 Кини таһыгар үөрдээн турар.
 Хотторбут тайах үөртэн тэйиччи сэргэ батыһа сылдьар.
 Үөртэн тэйиччи сэргэ сылдьар атыыр тайаҕы – сэлитиэскэ тайах диэн ааттыыллар.
)
	Сэп сүөгэ диэн биллэр.
 Сэп оһун ортотугар баар өрөннөҕүнэ кытаатар сирэ.
 Сүөк – күөс.
 Утарыта түһүүлэр.
 Киһи сэбэ күөс өрүнэр.
 
Өргөс тутуллаах сэлтэкэтигэр баар үүдэһиннээх.
 Ол онон аһылыгын ыан ылар.
 Оҕо куттаах уллуругу.
 Уллуругу суулуу сылдьар имэҥи.
 Эт-сиин нөҥүө.
 Уллурук ыаһына 74 хонук буолар.
 Ити устата Суох эйгэтиттэн ыаныллан ылыллан кут уллурук диэн тыыннаах харамайга кубулуйар.
 Уллурук убаҕас чалахайга сууланан тахсар.
 Ол аата имэҥ диэн буолар.

Ол ылыыта сөп буолла даҕаны күөс өрүнэн өрөнөн туран кэлэр.
 Оччоҕо сүөк кытаатар.
 Батар, сабар хороон сыччыыйы көрдөөн барар.
 Оччоҕо эр киһи сыччыый көрдүү илэ сүүрэн хаалар.

	Өбүс өрөнөн турбатах кэмигэр өрөөн тэбэн сытар.
 Сымнаан налбыйан, халбыйан үөтэн, ыан күөс тардынар ыанньыйар.
 Ол аата өрөөн сытар өбүс диэн буолар.

	Ыанньыйдаҕына өрөнөн туран кэлэр.
 Кытаатар.

	Киһи сэбэ, дьахтар да киэнэ, эр да киһи киэнэ көхсүттэн көҕүйүү кэллэҕинэ кытаатан кэлэр.
 Ол аата өрөнүү, көҕүйүү диэн ааттанар.
 
Сэп кытаатыытын таһах тататын уонна кутурук нокоотун, уонна сэби бииргэ ситимниир үүдэһин баар.
 Ол үүдэһин аата – таатта диэн ааттанар.
 Ити үүдэһин өрөнөр, кытаатар күүһү хааччыйар.
 Таатта улууһа диэн билигин улуус аата баар.

Эр киһи сэбэ өрөнөн кытааттаҕына биирдэ эрэ үүтү-ааны булар.
 Өрөөн сытар кэмигэр кыайан булбат.
 Бэйэтэ ыйа сылдьар.
 Куолу наадата суох.
 
Киһи өһүргэнэрэ туох да суох.
 Биис уустарын ааттара барыта Сэп таҥара итэҕэлиттэн тахсаллар.
 Күн аайы тутта сылдьар тыллара.
 Туох өһүргэниитэ баарый, онно?
	Амма диэн тыл баар.
 Дьахтар-аймах аатырар-суолурар аманах диэн ааттаах имэҥ үөскүүр сирдээх.
 Ол аманах сыччыыйы кытары холбоһор үүдэһиннээх.
 Аманахтан – мотохоноҕо, моттойоҕо кэлэн холбоһор.
 Ол үүдэһин аата – амма диэн буолар.
 Ол иһин кыыс – амма диэн ааттанар.
 Дьахтар киэнэ буоларынан.
 Ити аатынан билигин улуус аата баар.

	Таатта даҕаны, амма даҕаны иккиэн кутурук уонна хоҥкучах чаҕаан уотун кытары ыкса ситимнээх үүдэһиннэр.
 Тыынаах олох төрдүн оҥорор майгылар.
 Былыр ити күүһү уһугуннара сатаан муҥнанар үһүлэр.
 Хотторбот күүстээх буолаары.

	Өрөммүт кэмигэр, эр киһи сэбигэр батар, саптарар хороон хоро сыччыыйа көһүннэҕинэ уллуругун уонна имэҥ сүмэтин куллуруйан таһааран кэбиһэр.

	Өбүс өргөн үүдэһинэ диэн баар.
 Оруобуна сэлтэкэтин сүүһүгэр сылдьар.
 Астыныыны-дуоһуйууну, өргөстөнүүнү аҕалан биэрэн биллэрэр.
 
Сылгыга Өргөнө диэн сүүһүн хаба ортотугар баар үүт ойбон оройу ааттыыллар.
 
Киһи сэбин сүүһүн хаба ортотугар сылдьар үүдэһин аата - Өргөс өргөн үүдэһин диэн буолар.

Бу тыл омуктарга даҕаны баар.
 Оргия, оргазм эҥин диэн тутта сылдьаллар.
 Итилэри барытын Өбүс Өргөс өргөн үүдэһинэ оҥорор.

Сэп туруу оһо өб иҥиир эттэн турар.
 Онтуҥ өргөн быа курдук өрүллэн хатыллан оҥоһуллубут эт саастаах.
 Ол иһин өрөнөн кытаатар өб эт диэн ааттаах.

	Эр киһи сэбэ өбүгэ өбүстээх киһититтэн быһаччы эт-сиин үгэһин быһыытынан удьуордаан бэриллэр.
 Киһиттэн ыйыппат.
 Бэйэтэ билэр.
 Киһи өйө-санаата онно кыттыгаһа суох.
 Биэриитэ билэр.

	Киһи этин тириитэ сэбигэр тиийэн хаҥыыр.
 Хаҥаан тахсан эр киһи сэбин саба бүрүйэр.
 Харыстыыр хаххалыыр быһыыта.

	Сылгыга сэбин хаа тириитин аата хаҥарайа диэн буолар.

	Киһи сэбин тириитин аата кыыс хаҥа тирии диэн буолар.
 Бастаан оҕо ийэтин иһигэр кыыс оҕо курдук.
 Онтон кэлин кыыс хаҥа сэбин ортотуттан бучча үүнэн тахсар.
 Уол оҕо буолар оччоҕо.
 
Кыыс хаҥа төрүттээх хаҥаластар үҥэр Сэп таҥаралара.

	Кыыс хаҥа тирии оҕо буччатын кэлим сабар.
 Сэлтэкэлэри баҕастары.
 Оҕо буччатын хаҥа тириитэ тиэриллэ сылдьар буолбатах.

	Ситтэҕинэ-хоттоҕуна хаҥа тириитэ тиэриллэн сыҕаллан сэп сэлтэкэтэ көстө сылдьар буолар.
 Дьахтарданнаҕына эҥин.

	Сэп кыыс хаҥа тириитэ тиэриллибэккэ сылдьар кэминээҕи аата – хаҥыл сэп диэн ааттанар.
 Ол аата дьахтар, кыыс сэбигэр киирэн сулулла уонна сулуйа илик кэмэ.

	Дьахтары билэ илик уолан киһини – хаҥыл киһи диэн ааттыыллар.
 Ол аата соноҕоһун айааһыы илик.
 Үөрэтэ илик, Сүнньүн-суолун көннөрөн буллара илик диэн өйдөөһүн сиэринэн.

	Аһыллыбатах хаарты курдук – хаҥыл киһи.

	Дьахтарданнаҕына, буччата дьахтар сэбин сулуйда даҕаны сэп хаҥыла ааһар.
 Сэбин сүнньэ көнөр.
 Суолун булар.
 Сэбэ соноҕоһо айааһанар.

	Эр киһи оҕо оҥороругар үөһэ аллараа кибиҥнээн сэбин хаҥа тириитин уонна дьахтар сэбин сулуйан сууралааһына – Сулуу диэн ааттанар.

	Халыым үөһээ өттүнэн ойох ылар кыыһыҥ туун сарыыта сиириллэн сулулла илик, эр киһини билэ илик буоллаҕына, Сулуу төлөбүрэ диэн эбии төлөбүр төлөнөр.
 
Ол аата кыыһым туун сарыыта сиириллэн сулулла илик.
 Эн бастакы сулуйан кинини ийэ буолар аартыгар үктэннэрэҕин ол иһин төлөбүрдэ эбии төлөө, диэн төлөтөр үптэрэ.
 
Көрөн-харайан эйиэхэ анаан харыстаабытым иһин, диэн.
 Сулууну кыыс аҕатыгар-ийэтигэр төлөнөр.

	Сулуу сороҕор ыарыы курдук буолан хаалара баар.
 Сорох дьахтар куруук сулуйтара сылдьыан баҕарар буолан хаалар.
 Онто суох сатаммат.
 Оччоҕо эр көрдүүр аакка барар.
 Илииттэн илиигэ баран хаалар.
 Сулуйтара сылдьар баҕаттан.
 Сэлээччэх диэн буолар.
 Нууччалыы шлюха диэн.
 Нууччалар сулууну – случить, слиться дииллэр.
 Сулуу диэн олоҕун ыһыктыбакка сылдьаллар.

	Хаҥа тирии өбүс кытыы, тас өттүн сабар.
 Сэлтэкэтигэр кыттыспат.
 
Ол кэриэтэ өрүс кытыы аралыгар бииһээн олоруу аата – хаҥаластаан олоруу диэн буолар.
 Арҕаа хаҥалас, илин хаҥалас диэннэргэ арахсар.
 Атыннык Бороҕон уонна дьэгин, уҥуор диэн буолар.
 Бороҕон өттө - уҥа өттө.
 Дьэгин өттө – хаҥас өттө.

	Биитэр.
 Эр киһиэхэ хаҥалас былчыҥ диэн баар.
 Икки саннын лаппаакытын аннынан ойоҕос кытыыга сылдьар былчыҥ.
 Эр киһини киэргэтэр.
 Күүстээҕин-уохтааҕын туоһулуур былчыҥ.
 Эт-сиин кытыы өттүгэр былтарыйа сылдьар былчыҥ.
 Эт-сиин үөс өттүгэр буолбатах.

	Дьахтарга хаҥалас былчыҥ сайдыбатах.
 Ол оннугар хаҥа майгыта өттүгэр, самыытыгар көһөн хаалбыт.
 
Өттүгүн үүтэ киэҥ дьахтар хаҥата сайдыбыт үтүө дьахтар буолар.
  Итини туһулаан дьахтар оҕо киэлитин күтүрэ икки өттүнэн хаҥыыр сирдээх.
 Онно буоһааһын буолар.
 Оҕо киэлитин күтүрүн хаҥата диэн ол буолар.
 
Киэли хаҥата суоҕа буоллар күтүрэ эрэ баар буолуо этэ.
 Оччоҕо оҕону киэли күтүрэ көҥөнөн биэриэ суох этэ.
 Кини күтүр баҕайы.
 Ылбытын биэрбэт.
 Ону хаҥа быыһыыр.

	Хаҥыл хаҥаластар диэн ити иһин аатыраллар.
 Хаҥыл сэби өрө туталларын иһин.
 Мэҥэ таастары, сэргэлэри туруораллар.
 Ол таастара, сэргэлэрэ барыта эр киһи өбүһэ моһуоннаах майгылаах буолар.
 Ол таастары Мэҥэ таастар диэн ааттыылар.
 Сэргэни саха барыта туруорар.
 Итини киһи барыта көрө сылдьар.
 Билэр.

Онно тааһы оҥон сурук суруйаллар.
 Тааһы тимиринэн оҥон суруйуу аата – Килтэгэн сурук диэн ааттанар.

Тугу эмит мэҥэтитээри, үйэтитээри, улуутутаары гыннылар даҕаны килтэгэн суруктаах мэҥэ тааһы туруобутунан бараллар.
 
Ону аныгы үөрэхтээхтэр Күл-тыгын диэн киһи суруйбут суруга дии сылдьаллар.
 
Хаҥылы бииһин ууһун быһыытынан билиэх да баар эбит.
 
Сир Сибиир үрдүнэн килтэгэн суруктаах мэҥэ таастар бааллар.
 Олору барытын кэрийэ сылдьан Күл-тыгын суруйбут үһү.
 Хата бу өлбөт-сүппэт да киһи эбит дии.
 Сири Сибиэти бүтүннүү илэ сүүрэ сылдьан килтэгэн суругун оҥон түһэрэн суруйар.
 Саарбаҕым салбырыыр.

Сахаҕа тааска сурук икки аҥыы арахсар.
 Биирдэрэ бичик сурук.
 Атына килтэгэн сурук диэн ааттаах.

Бичик сурук – биһэн (кыраасканы дуу, тугу дуу) суруйуу аата.

Килтэгэн сурук – тааска оҥон киллэҕэһин тэгил гына суруйуу аата.
 Мэҥэ, ытык сурук ахсааныгар киирэр.
 Атын буолбатах.

Ити хаҥалас бииһин ууһа.
 Өйдөнөр, ини.
 Суох буоллаҕына - буоллаҕа ол.


Өргүөттэрбитигэр төннөбүт.
 Киһи-аймах саҥа үөскээн эрдэҕинэ удьуор итэҕэл им-бэлиэлэрин уонна тат-имнэрин талыныы, тиксэрии буолбута үһү.

Өргүөт бииһин ууһа эмиэ удьуор майгытыгар эр киһи өбүһүгэр үҥэр.
 Хаҥалас бииһиттэн уратыта диэн манныктаах.

Хаҥаластар Өбүс кыыс хаҥыл хаҥатыгар үҥэр сиэрдээхтэр.
 Ол аата Кыыс хаҥыл хаҥа Өбүс итэҕэллээхтэр.

Өргүөт бииһин ууһа Өбүс сэлитиэскэ сылдьар тараҕай сыгынньах, өрөнөр майгылаах, өргөс сэлтэкэ өргөн үүдэһинигэр үҥэр-сүктэр үһүлэр.
 Онон уратылаһыылаах.

Кыыс хаҥа тириитин быһан ылан быраҕан баран өбүс сэлтэкэтин тараҕай сыгынньахтыы өрө туталлар үһү.

Өбүс сэлитиэскэ сэлтэкэтин сыгынньах тараҕай гына сэп хаҥа тириитин хастыы тардан тиэрэн, биитэр быһан ылан быраҕан баран ильэ сылдьыы уонна өбүс өргөн үүдэһинигэр үөтүү - Өргүөт Өбүһэ диэн ааттанара үһү.

Өргүөт өбүһэ Кыыс хаҥыл хаҥа Өбүстэн кыратык уратылаһар.
 Бииргэһэ өбүскэ бүтүннүүтүгэр үҥэр.
 Атына тараҕай сэлтэкэтин өрө тутар.

Хаҥалас биистэриттэн ситинэн уратылаһар им-бэлиэлээх итэҕэллээх биистэр буолаллар.

Бу туох да өһүргэһэ суох.
 Билигин баар омуктар үс гыммыт биирдэрэ Өргүөт сэби баарды гынан итэҕэйэллэр.
 Биһиги өссө итини умнан арахпыппыт ыраатта.
 Сураҕын эрэ истэбит.
 Былыргытын этэбит.

Холобур.
 
Биһиги үөдүгэйдэрбит.
 Өргүөттэри кытары бииргэ булкуһан олоробут.
 Онон итини билэбит.
 Балайда соторутааҥҥа дылы сиилэһэр хобугунаһар этилэр.

Өргүөт өбүскүн көрдөр, диэн балыыҥкалаһан оонньууллар этэ.
 
Оҕонньоттор оҕолору куттаан мэниктээтэхтэринэ: "Мин өбүс быһааччыбын, мэниктээн көр эрэ, буччаҕын өргүөт гына быһан кээһиэм," - дэһэллэрэ.
 
Өргүөт өбүһэ диэн өйдөбүл билиҥҥэ диэри баар быһыы.

Бэл, айылҕаҕа өргүөт өбүһэ диэн үүнээйи баар.
 Хомус элээнэ үүнээйи.
 Хайдах эрэ оҥорон, бөччөх от курдук, хомуйан сииллэрэ үһү.
 Хараҥа киһи өбүһүн курдук, астаах от.
 Ууга үүнэр.
 Ол үүнээйи хаҕа, таһа суох.
 Сыбыс сыгынньах төбөлөөх үүнэр.
 Ол иһин ханыылаан өргүөт өбүскэ майгылатан ааттаабыттара буолуо.
 Хаҕа суох үүнээйи аҕыйах буолар.

Атын омуктарга бу быһыы баар.
 Обрезание диэн ааттыыллар нууччалыы.
 Өргүөт диэбэттэр.
 Ол омуктар туох диэн ааттыыллара буолла? Билбит суох.

Соҕуруу аан-уус биистэрэ дьахтар сэбин эмиэ өргүөт гына быһан үргүлдьү оҥорор майгылара баара үһү.
 Эмиийин эҥин ылан быраҕар буола сылдьыбыттарын кэпсииллэр.
 Аттакы гыналлара үһү диэн баар.
 Чуолаан хара омуктарга.
 Үөрэхтээхтэр билэн эрдэхтэрэ.

Өргүөт сэбигэр соҕуруу билиҥҥэ диэри итэҕэйэллэр быһыылаах.
 Мечет диэн ааттаан Өргүөт Өбүс сиэринэн тулааһын таас мэҥэ оҥорон баран үөһээ сэлтэкэтигэр тахсан үҥэн энэлийэн бөҕө буолаллар.
 Уонна баран сэлтэкэтин суох гыммыттар.
 Таах өргөс курдук оҥорон баран үҥэллэр быһыылаах.

Өргүөт бииһин туһунан итинник кэпсээн баар.


Майаат бииһин ууһа диэн баара үһү.
 Майаҕатта бэрт хара туһунан эҥин үһүйээн, кэпсээн элбэх.
 Уус Алланнар билэллэрэ буолуо.
 Бэрт хара уустара.
 Майа диэн ааттаах-суоллаах сир баһаам.
 
Майалар билэн эрдэхтэрэ үһүйээннэрин.
 Маайа диэн ааттаах дьахталлар билэллэрэ буолуо Майааттар тустарынан сэһэргиир этилэр.
 Чопчу элбэҕи этэр кыаҕым суох.
 Биири билэбин.
 Ити биистэр үс саха бииһин ууһугар бааллар.

Аламай Күн айыы оҕолоробут диэн Күн умайар уотугар сүгүрүйэллэр үһү.
 Сахалар бары Күҥҥэ сүгүрүйэллэр буолан баран бу дьон бииһээн туран Күн умайар уотугар сүгүрүйэр үһүлэр.

Күн алалаах уонна умайардаах.
 Ол иһин Аламай Күн диэн буолар.
 Ала-тала үннэн умайар.
 Үннүбэккэ умайбакка хаалбыт сирин Күн алата диэн ааттыыллара үһү.
 Эстэн үннүбүт умайбыт сирин – Күн майата диэн ааттыыллар үһү.
 Майааттар Ала – май диэнтэн Майа өттүн талан үҥэр-сүктэр үһүлэр.
 Ол иһин күн умайар уотун оҕолоробут диэн буолаллар үһү.

Туох баар сиэрдэрэ-туомнара барыта оннукка бас бэринэрэ үһү диэн буолар.
 Күн сырдыгар, умайар уотугар.

Удьуор өттүгэр тат-им быһыытынан өбүстэрин эмиэ өрө тута сылдьар дьон үһү.
 Дьиэлэрэ-уоттара, тутуулара эҥин барыта Ур ураһа сиэринэн диэн кэпсииллэр.

Кыра баҕайы киһини тааһынан оҥорон баран Өбүһүн бэйэтин саҕа гынан оҥорон баран сыллыы-ууруу, үҥэ-сүктэ сылдьалларын этэллэр.
 
Өргүөт өбүстээх киһини оҥорон илдьэ сылдьалларын хайа эрэ кинигэҕэ ойуутун көрөн турардаахпын.
 Бэйэтинээҕэр улахан сэптээх кыра киһи мараллан турар этэ.
 Ити кинилэр Сэп таҥаратыгар үҥэр тат-имнэрэ.

Эмиэрикэ сирин майаларын кытары биһиги майаларбыт туох биир ситимнээхтэрин этэр кыах суох.
 Буус буһук үллэн өлүү-сүтүү буолбутугар куотан күрэммиттэрин туһунан кэпсииллэр үһү.
 Ырытан көрбүт суох.

Үкэ уонна дьураах, биистэрэ баалларын уонна олоро сылдьыбыттарын истэбин.
 Бу диэн этэр кыах суох.
 
Биһиги түбэҕэ Үкэ диэн алаас баар.
 Онно былыр оннук ааттаах биистэр олорбуттара үһү.
 Туос тыылаахтар үһү, диэни истэр этим.
 Туох эрэ Үкэр диэн таҥаралаахтар үһү дуу, хайдах дуу, сураҕа.
 Үкэр таҥаралаах үкэ бииһин ууһа диэннэр.
 Чопчу этэр кыах суох.
 Үкэр диэн от баарын билэбин, арай.

Одьоох Ыстаппаан оҕонньор кэпсиир этэ.
 Чопчулаан ыйыталаспатахпын.
 Оҕо эрдэхпинэ.
 Бу алаас аата тоҕо Үкэ диэн буолтун туоһуласпытым.
 Онно эппитэ.
 Онтон атын тугу да этэр кыах суох.


Чүүт диэн ааттаах биис ууһа эмиэ баара үһү.
 Улахан күөллэри тулалаан олорор саха биистэрэ.
 Биһиэхэ Чүүт диэн күөл баар.

Ону Тэскэр диэн оҕонньортон ыйыппытым.
 Ону эппитэ биис ууһа баара үһү.
 Күөлү тулалаан сылдьан аһыыр.
 Ууну, бадарааны кытта тустан тахсар үһү.
 Күөллэри, тыымпылары түһэрэн Чүүйэ сир, алаас оҥорор дьаллыктаахтара үһү.
 Бадараан дьоно, диэн буолта.
 Ол онон хаалта.
 Итэҕэллэрин эҥин туһунан тугу да этэр кыаҕым суох.

Бу билбэт уонна истэн аһарбыт биистэрбин таарыйан ахтан эрэ ааһабын.
 Ону-маны сымыйаннан дойҕохтуур кыах суох.
 Анал чинчийии, кииринии наада.


Моҥул бииһин уустара.
 Олоҥхоҕо этиллэринэн Түөнэ Моҥул оҕонньортон уонна Күн Күбэй эмээхсинтэн тардан үөскээбиттэр.

Моҥул диэн өҥ аата.
 Аламай Маҥан Күнтэн тардыылаах өҥ.

Бу дьон эмиэ өбүс итэҕэллээх дьон.
 Туохтара барыта Ур сэлтэкэ сиэринэн.

Холобур.

Моҥул ураһа диэн баар.
 Моҥул ураһа биитэр ыраас маҥан өҥнөөх буолар.
 Ыраахтан туналыйан көстөр.
 Биитэр хараҥа кугас өҥнөөх буолуохтаах.
 Оччоҕо биирдэ Моҥул ураһа диэн буолар.

Атын өҥнөөх буоллаҕына моҥул ураһа диэн буолбат.

Сылгы өҥө баар.
 Моҥул өҥ диэн.
 Хараҥа кугас хаан курдук умайар кутаа уот – уот кугас өҥө – Моҥул өҥ диэн ааттанар.

Сылгыга көннөрү кугас уонна кыһыл тураҕас икки ардынан хараҥа кугас, маҥан сиэллээх кутуруктаах сылгы – моҥул өҥнөөх сылгы диэн ааттанар.

Былыр Чыҥыс-хаан диэн ыраахтааҕы Улуу Ил тутулун олохтообут.
 Онно Сири-Сибиири бүтүннүү сэриилээн ылбыта үһү.

Онно бэйэтин тула 999 хоодуот хоһуун киһилээх Торҕоттор диэн аатаах сэриилээх үһү.
 Чулуу уонна талыы боотурдар.
 Тыыннаах сылгы хаанын иһэ сылдьар дьон.

Бу торҕоттор бука бары ахсыы Моҥул кугас аттаахтара үһү.
 Сэриигэ саамай тиһэххэ иккиттэн биирин дьулаан дьылҕаны быһаарар түгэҥҥэ киирэллэрэ үһү.

Бары уот кугас моҥул өҥнөөх аттаахтара, бэйэлэрэ эмиэ моҥул кыһыл өҥнөөх таҥастаахтара үһү.
 Кыргыска киирэн истэхтэринэ уот умайан өрө күүдэпчилэнэн иһэрин курдук, кыа-хаан халыйан иһэрин курдук, буолара үһү.
 Киирэн иккиттэн биирин быһаараллара үһү.

Чыҥыс-хаан бэйэтэ Түөнэ Моҥул оҕонньортон тардан түһэр моҥул бииһин ууһун киһитэ үһү.

Хараҥа кугас моҥул баттахтаах.
 Ол курдук бытыктаах.
 Чакыр харахтаах.
 Сула уҥуохтаах киһи үһү.
 Сылгыһыт идэлээх киһи үһү.
 Моҥул бииһин ууһа оннук быһыылаах-таһаалаах дьоннор үһү.

"Биһиги биис ууһа Муус буһук Улуу өлүүтүн кэнниттэн ыһыллан бураллан быраҕыран бүттэ.
 Төрөөбүт үөскээбит түбэбитигэр киһи хаалбатаҕын кэриэтэ буолла.
 Ол сатаммат.
 Биһиги биис ууһа имниин эстэн ааттыын сүтүө суохтаахпыт.

Мин үчүгэй да, куһаҕан да кэммэр эһиги миигин кытта бииргэ сылдьыбыккыт.
 Эрэйи эҥээргитинэн тэлсибиккит.
 
Эһиги кэнэҕэски кэскиллээх, инникигитигэр эрэллээх омуккут.
 
Мин бииһим ууһун аатын мантан инньэ, аны, эһиги сүгүҥ.
 Моҥул бииһин ууһа буолуҥ," - диэн Чыҥыс-хаан халха диэн омукка моҥол бииһин аатын биэрэн сүктэрбитэ үһү.

Ити сэһэҥҥэ баар.
 Ааҕыахха сөп.

Онтон бэттэх билиҥҥи Монголия баар буолбут.
 Кинилэр дьиҥнээх моҥол бииһин ууһа буолбатахтар.
 Чыҥыс-хаан бииһин ууһун аатын сүктэрбитинэн моҥол бииһэ буолубуттара.
 Омуктарын дьиҥнээх аата – халх диэн.


Маҥаас бииһин уустара, диэн эмиэ билиҥҥи нууччалыы быһыылаах-таһаалаах биис уустара диэни истэр этим.

Син биир, моҥул бииһин курдук.
 Сырдык кугас уонна маҥан өй холбоһон сүөһүгэ маҥаас өҥ диэни оҥороллор.

Ол кэриэтэ сырдык кугас биитэр аас араҥас баттахтаах, сааһырдылар да баттахтара түһэн маҥаас буола тараҕайданан хаалар биис ууһа.
 Ону кытары сэргэ эмиэ маҥаастар диэн ааттаах кыргыс биистэрэ бааллара үһү.

Моҥул бииһиттэн уратылара диэн биирдэрэ хараҥа кугас өҥнөөх-түүлээх үһү.
 Атына сырдык баттахтаах өҥнөөх-түүлээх үһү.

Биһиги билиҥҥи маҥаастарбыт ол кыргыс биистэрэ буолуохтарын сөп.

Аламай Күн Айыыга үҥэллэрэ үһү.
 Майы дуу, Майа дуу диэн төрүттээхтэр үһү.

Төрүт итэҕэллээх тат-имнэрэ, син биир, Өргүөт Өбүс үһү.

Билигин ити биис ууһун санатар үһүйээннэр эрэ хаалбыттар.

Баҕар, Манас диэн ааттыыр олоҥхо курдук үһүйээннэрэ ол маҥаас бииһин туһунан сэһэн сылдьара буолуо.
 Чинчийбит суох.
 Быһа этэр кыах суох.

Итинник хабааннаах эмиэ сырдык кугас өҥнөөх-түүлээх дьаҥылы дуу, дьаҕылы дуу диэн үс саха бииһин ууһа баара үһү.
 Олор тустарынан эмиэ тугу да этэр кыах суох.
 Баар буола сылдьыбыт сураҕын истэбит эрэ.
 Санаабар дьаҕыллаахтар диэн буолуохтара дии саныыбын.
 Этэр кыах суох.


Дьирикинэйдэр тустарынан сэһэн хара баһаам элбэх.
 Киһиттэн ураты дьон үһү.
 
Сирэйдэрэ иҥиир сабынан тигиилээх ойуулаах үһү.
 Баттахтарын сүүстэриттэн саҕалаан үс суһуох гына өрүнэллэр үһү.
 Онтулара сиик дьураа буолан моҕотой көхсүн дьураатын санатара үһү.
 Ол иһин дьирикинэй бииһин ууһа диэн ааттаналлара үһү.
 Дьирики диэн моҕотой биир аата.

Саха идэмэрдээх итэҕэлэ.

Саха итэҕэлигэр идэмэрдээх итэҕэл диэн салаалаах.
 
Идэмэр диэн таҥараҕа тугу эмит толук туттан итэҕэйии аата.

Ол аата таҥараҕа толук туттуулаах итэҕэл салаата.
 
Таҥараҕа анаан сүөһүнү-сылгыны, тыынар-тыыннааҕы, ардыгар киһини даҕаны, биитэр, ол-бу саламаны эҥин идэмэр толук тутталлара үһү.

Өскөтүн көннөрү таһымнаах итэҕэлгэ үксүн идэмэр туттуута сүөһүннэн-сылгыннан эҥин барара.
 Куочай кэрэҕэ эҥин диэн таҥараҕа сүөһүнү толук туттан баран тириитин ыйаан кэбиһии эҥин сиэрдэрин киһи барыта билэр-истэр.

Оттон дьирикинэй бииһин ууһа идэмэрдээх итэҕэл киһини толук туттар салаатын өрө тутан тутуһара үһү.
 Туой киһини таҥараҕа толук тутталлара үһү.

Сөп буола-буола.
 Тоҕус саастаах кыыс оҕону таҥараҕа идэмэр (толук) туттан араҥастаан баран аманын этин быһан сииллэрэ үһү.

Идэмэр туттар киһилэрэ кыыс оҕо үһү.
 Онон дьахтар Үөдэнин улахаҥҥа уурар биистэрэ үһү.
 Анаан-минээн туран үллэстэн сииллэрэ үһү, диэни билэбин.

Ити туһунан үһүйээн олус элбэх.
 Билэрдии, Үөһээ Бүлүүгэ да баарын элбэхтик истэбин.

Биһиги дьоммут көннөрү сүөһүннэн, аһынан-этинэн, саламаннан толуктаах итэҕэллээх дьон буолан, киһиннэн толук туттар итэҕэл салаалаах дьоннортон дьаарханар, абааһы көрө тамныыр үһүлэр.
 Сэһэннэрин тамаҕа оннук.

Дьирикинэй бииһин ууһун дьонноро бу хойукка диэри бааллара үһү.
 Элбэх дьонтон истэр этим.
 Кэлин суураллан симэлийбиттэр.
 Ону кытары саха идэмэрдээх итэҕэлэ эмиэ суох буолбут.
 Ол дьон бэйэлэрин кытары илдьэ барбыттар.


Дьаархан бииһин ууһа.

Үс саха бииһин ууһун биир саамай тарҕаммыт бииһин ууһа.
 Дьаарханнар сир-дойду үрдүнэн бааллар.
 Ханна өҥөй даҕаны дьаархан бииһигэр кэтиллэ түһэҕин.
 Билиҥҥэ диэри бааллар.
 Саха сирин усталаах-туоратыгар барытыгар тарҕана сыталлар.

Холобур.

Ырааппакка этэбин.
 Кэнтик нэһилиэгин Бүлүү Эбэ хотун диэкки алаар сирдэрин эҥээрин Дьаархан аҕатын ууһа баһылаан олорор.
 Кэнтик нэһилиэгин киһитин 1/3 өлүү чааһа – Дьаархан бииһэ буолар.
 Маны хайырдаан, ундаардаан оҥоро сылдьыбыппыт.
 Онон билэбит.

Дьаарханнар төрүттэрин туһунан маннык сэһэн баар.

Биһиги нэһилиэккэ Хабаат оҕонньор диэн баара.
 Ол оҕонньор дьаархаттар тустарынан манныгы кэпсээбитэ.

Былыр, Сах үйэтин саҕана дьаархан бииһин ууһун төрүттэрэ байан-тайан муҥутаан олорбуттар.
 Киэбирии-хаабырыы, бэйэлэрин истэригэр ааһалааһыннар, тыыллыы-хабыллыы бөҕө буолбуттар.

Оннук буолбутугар эрдэттэн дьаарханар идэлээх дьаарханнар ойуун кыырдарбыттар.
 Онно биис ууһун инники олоҕун дьылҕатын түстэтэн көрүүлэппиттэр.

Ол ойуун кыырбыт.
 Бастаан барыта бэркэ баран испит.
 Онтон көрүүлэниитин бүтэрэ чугаһыгар мах бэрдэрэн, "Туһах-илим, туу-муҥха, балык.
..
" – дии, дии иттэннэри түһэн киирэн барбыт.

Ол ойуун көрүүлэммитэ туолбут.
 Оннук буолбут.
 Бардам баайдара-дуоллара эстибит.
 Билиҥҥи дьарыктарыгар туһах-илим, туу-муҥха үрдүгэр түспүттэр.
 Ол дьарыктарын баччааҥҥа диэри ыһыктыбакка сылдьаллар.

Дьаархан диэн тыл өйдөбүлэ олус судургу уонна киэҥ.

Бу дьон төрүттэрин туой дьаардаах хааннаах Дьаархан эмээхсин, дии-дии ахтан ааһаллар.

Олороллоругар аҕа ууһунан олороллор.
 Төрүттэрин уустарын ахталларыгар наар дьахтары ахталлар.

Өбүскэ итэҕэйэллэрин көрө-истэ иликпин.
 Онон, арааһа, былыр Үөдэн айаҕар итэҕэйэ сылдьыбыттар быһыылаах.
 Атын аан-уустар курдук.
 Уонна баран Үөдэни өрө тута сылдьалларын эмиэ көрбөтөҕүм истибэтэҕим.
 Уорба сиэринэн этэбин.

Дьаархан дьарыга харыс уонна куоттарыныы сэттэрин холбуур.
 Харыстаныы уонна куоттарыныы эт-хаан айылгылара.
 Дьаарханыы – хаан билиитэ, өй-санаа дьарыга.

Дьаарханнар хара үөскүөхтэриттэн дьаарханар майгыны өрө туталлара үһү.
 Бу дойдуга тыыннаах буолар дьарыгы, дьаһаныыны, дьаллыгы көрдөөн була сатыыр баҕалаахтар.

Хаан сыттаах буолар.
 Хаан саамай түрэгэнник аһыйар убаҕас эттик.
 Дьаардаах буолар.
 Дьаардаах буолан дьааты тулуйбат.
 Дьаатыран буортуран өлүү буолар.
 Онно тиэрдибэт наада.
 Ол иһин үс саха бииһэ эрдэттэн дьаарханан көрүнэ-харана, саҥаны оҥоро тута сылдьар дьаллыктаах буолар.

Оннук биир улахан идэннэн уонна майгыннан булт уонна балык буолар.

Туһах-илим, туу-балык сүрүн дьарыктаах – дьаархан бииһин уустара буолаллар.
 Ууну эҥээрдээн олороллор.

Киһи аҥаардас этинэн тыыннаах буолбат.
 Эт киһини хоргуйууттан быыһаабат.
 Хайаан да эккэ эбии бутугас ас наада буолар.
 Бурдук биитэр, бэс субата эҥин.
 Ону киһи барыта билэр.

Бурдук аһы аҥаардастыы сиэн киһи тыыннаах буолар.
 Ону хотугу тымныыга бурдук үүммэт.
 Онон дьарыктанар кыах суох.

Аҥаардас балыгынан киһи тыыннаах буолар.
 аҥаардас балыгы эрэ сии олорон киһи хоргуйан өлбөт.

Ону билэн баран дьаархан бииһин ууһа хотугу сиргэ балыкка охтубут.
 Уонна онно дууһатын мэктиэтин уурбут.

Дьаархаттар айан-тутан оҥорбуттара сыманы, хохтуну, барчаны, дьуукуланы.

Кинилэр айбыттара сытырбыт-ымыйбыт, дьаардаммыт балыгы сиир киһиэхэ туохха да тэҥнэспэт туһалааҕын.

Киһи иһигэр киирбит ас дьаарданан ыырданан, сытыйан-ымыйан буһан араарыллан эккэ-сииҥҥэ иҥэриллэрин курдат көрөллөрө үһү.

Балык ас үс саханы аас-туор, аччык-хоччук кэмнэргэ өрүһүйбүтэ.
 Саха балыктаах буолан баччааҥҥа диэри тыыннаах.

Киһи этэ-хаана оннугу ирдиирин.
 Дьаархан бииһин ууһа балык, булт-алт туһугар дууһаларын толук уурбут дьон.

Саха киһитэ тымныы кыһыны, итии сайыны аахсыбакка төгүрүк сыл балыктыыр.
 Дьаарханнар оннуктар.
 Ити идэ туһугар этиллэр быһыы.

Дьаарханнар олохторугар-дьаһахтарыгар сахалыы сиэри, сааты-сууту тутуспут дьон.

Ити кинилэргэ баар дии, буруйу оҥорон хара аньыыга киирбит киһиэхэ эриэн ситиини быраҕан биэрии.
 Бэйэҥ бэйэҕин дьаһан, биитэр аҕаҥ ууһун дьонугар дьаһайтар диэн.

Инники өттүгэр буруй-сэмэ тахсыбатын диэн дьаарханан судьуус, бороос, накаас, кэһэлтэ диэннэри туттуу.

Тута кэһэлтэ оҥорон дьарыйан, буруйу оҥорууттан, аньыыттан-хараттан дьаарханан испэтэххинэ най барыы буолар.
 Ол сатаммат.
 Дьаарханнар оннукка кытаанахтар.
 Ахсааны толору ыытан баран араҕар дьон үһү.
 Дьаарай биистэрэ үһү.

Онон дьүүллүүр-сууттуур майгыны дьаардаах хааннаах дьаарай дьаарханнара суох ыыппаттара үһү.
 Инньэ диэн баар.

Балык дьаара кинилэргэ оннук дьайар үһү.

Эҥин араас кэпсээн.
 Дьаарханнары билэбит.
 Билигин да бааллар.
 Хайдахтарын туохтарын көрөбүт.
 Көрө сылдьар кэпсиирдээҕэр ордук.


	Хадан бииһин ууһа.
 Бу балар элбэхтэр.
 Хадан- ураанхайдар диэннэр.
 Иккигэ арахсаллара үһү.
 Хадан-хадаайы уонна хадан-хатыҥы диэннэргэ.
 Сунтаарынан, хатанга диэн буолан турар сиринэн Ийэ-сай сирин барытын кэриэтэ тайаабыт биис ууһа этэ.

	Бэйэлэрин истэригэр Өспөхтөр, Чордулар, Дулҕалар, Оһоҕостоох эҥин диэн хара баһаам аҕа уустарга араҕаллара.
 Манна кэпсээн элбэх.
 Сахалар биир саамай тарҕаммыт биис уустара үһү.

	
	Одун-хаантан оҥоһуулаах Одуну бииһин уустара.
 
Өс саҕа буолбут үс үөдүгэй бииһин ууһа.
 Одун-хаантан оҥоһуулаах Одуну бииһин ууһуттан биирдэстэрэ.

Киһиргэс биис ууһа.
 Тарҕаммыт биис ууһа.
 Бэйэм үөдүгэй бииһин ууһун киһитэ буолабын.
 Онон ыйыталаһа сатыыр этим.

Киэбирэр идэлэрэ диэн - кыһалаах-уус төрдө буолаллар.
 Ону сах саҕа тутталлар.

Саха итэҕэлин ис дьиҥин биһиги тутан илдьэ сылдьабыт диэн буолара.
 Ону эт кулгаахпынан истибит киһибин.
 Оннукка туһуланан иитиллибитим даҕаны.

Дьикти баҕайы.
 Оччотооҕуга төрүт кыһаммат этим.
 Кэлин, хойукка диэри наадыйбат этим.
 Онтуҥ баара, ити дьыала киһини ханна да хамсаппат эбит.

Төрдүҥ – этэ, төбүрэҕиҥ – күөрэйэ турар эбит.

Оннук.
 Ханна да барбаккын.
 Биһигиттэн таһынан быһыылар.
 Ыйыппаттар.
 Аахсыбаттар.
 Иҥнибэттэр.

Үөдүгэйдэр үстэр.
 Үс үөдүгэй диэн үйэлээх сааһыгар арахсар.
 ханна да буоллун үс үөдүгэй диэн буолар.
 
Былыр барытын үскэ араараллар.
 Удьуор үөрэҕэ маннык хаамыылаах утуму тутуһан барар.
 
Аҕам, ийэм, бэйэм.
 Онтон салгыы.
 Бэйэм, ойоҕум, оҕом, бэйэм.
 Ур ыйааҕа.
 (Святая троица диэн нууччалыыта.
)
Ити курдук хас биирдии киһиэхэ үс тахсан иһэр.
 Ол иһин Үс Саха, Үс хоро диэн буолар.
 Бастакы төрүт олох үскэ арахсыыта итинник.
 Аҕа ууһунан.

Үөдүгэйдэр – Ур-уустар.

Маны сэргэ Үөдэй бииһэ диэн баар.
 Саха сиригэр эмиэ элбэх биис ууһа.
 Одун-хаантан оҥоһуулаах Одуну бииһин ууһуттан төрүттээхтэр.
 
Үөдэй бииһин уустара буоллаҕына – хоролор.
 Аан-уус ахсааныгар киирэллэр.
 Тарҕанан арахсан олорор буоллуллар даҕаны үстүү хоро буолан арахсаллара.
 Бастакы хоро, иккис хоро, үһүс хоро диэннэргэ.
 Биитэр, Күүкэй хорото, Кутана хорото эҥин диэннэргэ.


Үөдүгэйэ – эр киһи, аҕа өттө.
 Саха хааннаах биис ууһа.

Үөдэйэ – дьахтар, ийэ ууһун өттө.
 Хоро хааннаах биис ууһа буола охсон хаалар.

Холобур.

Үөһээ Бүлүү улууһугар Үс үөдүгэй баар.
 Киин улуустарга эмиэ үөдүгэй бииһин уустара бааллара үһү.
 Эмиэ үскэ арахсаллара буолуо.

Үс Үөдэй хорото баар.
 Үөдэй Ньурбаҕа баар.
 Эстэн турар нэһилиэк.
 Үөдэй хоролоро Үөһээ Бүлүүгэ бааллар.
 Үс хоро.
 Бастакы, иккис, үһүс диэннэр.
 Сунтаар хоротуттан кыргыстаан кэлбиттэр.

Итинник Ур ыйааҕын тутуһан арахсыы оҥороллор.

Бу биис уустара Эр киһи сэбин өрө тутан таҥара оҥостоллор.
 Син биир, атын саха биистэрин курдук.
 
Ону таһынан киһи кулгааҕын кулу биэриитин улахаҥҥа уураллар.

Кулгаах кулу биэриитэ – таҥара биэриитэ.
 Сэби кытары быһа уонна биир ситимнээх.
 Сэпкэ баар үөдүгэй – кулгаах үөдүгэйин кытары ситимнээх.
 
Кулугу нама диэн баар.
 Кулгаахха баар нам – сэп аманаҕын кытары биир.

Кулгаах кулугу биэриитэ чоху хаатын курдук, кулгааҕыҥ иһигэр баар.

Кулгаах чап диэн үүдэһинэ кулгаах чуорун ситимнээн олорор.
 Кулгаах иһинээҕи үүдэһин.

Киһи тутула кулгаахха толору барыта баар.
 Онон уллурук оҥоһуллуута үөдүгэйдэниитэ барыта кулгаах кулу истиитин батыһан барар.
 Оннук ситимнээх үһү.
 Ону улахаҥҥа ууран итэҕэйэллэр.

Үөдүгэй уонна Үөдэй туһунан маннык үһүйээн баар.

Үрдүк таҥаралар киһи-аймаҕы атыырга уонна тыһыга араарбыттар.
 Ур уонна Аан диэн майгыны оҥорбуттар.
 
Ур – атыырга түбэспит.
 Аан – тыһыга түбэспит.
 
Онно сөп түбэһиннэрэн Сэп таҥара ууһуур сэптэри эр биир биэртэлээбит.

Ур өттө – Эр дьаалы – Эр өттүгэр түбэспит.

Аан өттө – Эр дьаалы – Дьаалы өттүгэр буолбут.

Ур өттө Эр киһиэхэ өбүс диэн ааттанан тиксэриллибит.

Аан өттө дьахтарга абас диэн ааттанан бэриллибит.
 
Оннук буолбут.

Одун-хаан таҥара үөскээн үөдүйэр өттүн икки аҥыы арааран биэрбит.
 Онон үөдүйэр өттүн бас тыырар үллэстибиттэр.

Хайаҕытыгар үксүүр уонна үөтэлиир үгэһи биэрэбиний?
Абас обургу аллараа сытааран миэхэ аҕал, дии охсубут.
 Мин аан ийэ дойду кыыһабын онон бэйэбин сабынан үксүүр даҕаны үөтэлиир да кыахтаах буолуохтаахпын да сабаас, - диэбит.

Онуоха Одун-хаан Эй, диэбит.
 Үөтэлэтэр өттүн – эн, диэбит.

Онон абас үөдэн түгэхтээх Үөдэй буолбут.
 Үөдүйэр өттө баар.
 Үксүүр үгэһи биэрбэтэх.
 Эй, диэбит.

Онтон бэттэх абас эйгэтэ үөтэлэтэр өттүн ылан – Үөдэн диэн ааттаммыт.
 Үөдэй үөдэнэ диэн.
 
Онтон бэттэх абас Ый ыйааҕынан ыйга биирдэ үөскэҕи үөтэлэтэр уонна буоһуур аһай диэн ааттаах чымырыыты үөскэтинэр буолбут.
 Онто үксүгэр ый ортотугар түбэһэр.

Бу майгы аата – Үөдэй диэн буолбут.

Ыйга биирдэ дьахтарга үөскүүр аһай үөскэх чымырыытын сайдар үөскээн баар буолар кэмэ – Үөдэй диэн буолар.
 Үөдэй аһайа эр киһи уллуругун көһүтэр.


	Одун-хаан үксээһин үгэһин өбүгэттэн иһэр өбүскэ биэрбит.
 Үөтэлэтэр өттүн эр киһиэхэ – Эй диэбит.

	Онтон бэттэх үөдүгэй өбүс буолбут.
 Үөдүйэн үксүүр үгэс тиксибит үөтэлэтэр өттө тиксибэтэх.
 Эй, диэн батан кэбиспиттэр.

	Үөдүйэн үксүүр уллурук куттаах оҕо үөскүүр үөн харамайын халлаантан ыан ылар атыыр эр киһи буолбут.

	Саас-дьылдьыта диэн 36-37 хонуктаах олуктаан барар олунньулаах дьылдьыт халандаар хаамыытынан 73 хонон баран, 74-с күнүгэр Суох эйгэтиттэн ыан-ыан уллурук үөскэх үөн харамайын Баар эйгэтигэр оҥорон, үксэтэн аҕалан, Үөдэй үөдэнин түгэҕэр куллурутан кутар ыйаахтаммыт.

	Ити 74 хонук уллурук үөскүүр кэмэ онтон ылата – Үөдүгэй кэмэ диэн ааттаммыт.
 
Эр киһи уллуруга үөскүүр кэмин аата туох диэний?
- Үөдүгэй, - диэн.
 Итинник хап-сабар хоруй баар буолуохтаах.

Дьахтар аһайа үөскүүр кэмин аата туох диэний?
- Үөдэй, - диэн.
 Хап-сабар харда баар буолуохтаах.

Үөдэй ыйынан барар.
 Үөдүгэй күнүнэн барар.

	Ур-уус өттүгэр Үөдүгэй бииһэ үксээбит.
 Аан-уус өттүгэр Үөдэй бииһэ үөтэлээбит.
	Хаҥаластар хаҥыыр-үксүүр майгылаах хаҥыл өбүһү таҥара гынан үөтэллэр.
	Өргүөттэр өрөнөр майгылаах өргөс өргөннөөх өргүөт өбүһү үөтэллэр.
 Оргиялаах, оргазмнаах эҥин.
	Ол үөтэннэр үөдүйэр үксэтэр Үөдүгэй майгыны тоҕо уруйдаан Ур сэпкэ уһаартаран уллурук гынан Үөдэй Үөдэнин түгэҕэр үөтэлээтин диэн куллурутан куталлар.
	Онтулара үөскээн-төрөөн киһи буолан кэлэр.
	Үс сахаҕа итинник үллэстиилээх үҥэр итэҕэл удьуор үөрэҕэр  баар буола сылдьыбыта эбитэ үһү.
	
Чыын-хаан.

	Үрдүк мэҥэ халлаан үөһээ айыыларыттан Чыҥыс-хаан таҥараттан чыҥха тардыыланан, чына турууланан, чиҥ-чинэкэ, чаҥ-чаҕаан, чуо-ала быһыыланаммыт, чээ-чэмэлкэй көрүҥнэнэммит, үтүө үчүгэй чыын уонна хаан буоламмыт айыллыбыт үһүбүт.

	Одун-хаантан оҥоһууламмыппыт.
	Таҥха-хаанынан таҥыыламмыппыт.
	Дьылҕа-хаантан дьылҕаламмыппыт.
	Билгэ-хаанынан билгэлэммиппит.
	Чыын уонна хаан чыҥха хайысхалаах кытаанах оҥоһуута, айыллан тардыыланан түһэриллиитэ, аҕаныллан, биһиллэн орто дойдуга бэриллиитэ итиннигэ үһү.

	Онтон бэттэх ити таҥара тардыылара биһиги удьуордарбытыгар умнуллубат сэһэн буолан уостан-уоска, киһиттэн-киһиэхэ, удьуортан-удьуорга сылдьаллар, бааллар.
 Биис ууһа баарын туххары оннук.
 Биир киһи хаалыар диэри итинник.


	Чыын-хаан бэриллиитэ үөһэттэн тардыыланан удьуорга кэлэр.

	Киһи кыылтан уратыта тугуй? 
Киһи таҥараттан чыын быһыытынан иҥэриллибит.
 Киһи диэн быһыы – чыын быһыытынан киһиэхэ сүктэриллибит.
 Киһи кыылтан уратыта киһи диэн чыыны сүгэ сылдьар.
 Киһи этэ-сиинэ кыыл.
 Чыына – киһи.
 Итинэн киһиргэнэр аҕай.
 Мин туохтан барытыттан үрдүкпүн.
 Киһи диэн чыыннаахпын.
 Тыынар тыыннаах ыраахтааҕытынабын.
 Чынатыгынабын диэбэтэҕэр махтал.

	Чыын уонна хаан – Чыҥыс-хаан айыыттан тардыыланан Одун-хаанынан оҥоһууланан, Таҥха-хаанынан таҥыллан, Билгэ-хаанынан билгэлэнэн, Дьылҕа-хаанынан дьылҕаланан орто дойдуга аҕанан түһэр ыйаахтанан баар буолбут.
	Биһиги тылбытыгар-өспүтүгэр Чыын-хаан тыл өйдөбүллэрэ батыһа сылдьар, ааспат-арахпат тыллар, сыһыарыылар, сыһыаттар буолан сылдьаллар.

	Холобур.

	Чыын сыһыарыылара.
 Чыын, чаан, чээн, чоон буолан сылдьаллар.
 
Тайма – чыын.
 Кэрэ – чээн.
 Бүлүү - чээн.
 Оҕо – чоон.
 кыра – чаан.

Маннык хара баһаам ахса суох элбэх.
Чыын арахсыыта – Үчүгэй уонна куһаҕан диэн арахсыыны олохтуур.
Чыыннаах өттө - үчүгэй.
 Чыҥыс-хаантан тардыылаах.
Чыына суох өттө – көннөрү, куһаҕан.
 Чыҥыс-хаантан тардыыта суох.
Онтон бэттэх Үчүгэй уонна куһаҕан диэн арааран дьон буолан сылдьабыт.
 Баарбыт.
Хаан сыһыарыылара, аҕаныылара.
 Хаан, каан, кээн, кыын, көөн, күүн, ҕаан, ҕээн, ҕуун, ҕыын, ҕүүн, ҕоон.

Маннык сыһыарыылар хара баһаамнар.
Тыл, өйдөбүл аайы баар.
Быһаарар наада суох.
Хаан бэйэтэ-бэйэтинэн да сыстар.
Уларыйан да сыстар.
Ҕ – дорҕоон нөҥүө аҕанан да сыстар.
 
Ахсаана суох.
 Чыын - Хаан тардыытын этэр майгы.
Таҥараттан бэриллибит чыына кыра буоллаҕына тайма – чыын диэн буолар.
Ол-бу тайма биэриилээх чыын.
Онон чээн, чаан, чоон, кээн, каан эҥин диэн сыһыарыыларынан барар.
Ньурбаҕачаан, кырачаан, кэрэчээн, куччугуйкаан, кээнэкээн эҥин диэн.
Ити ол-бу тайма чыыннар бэлиэлэрэ буолар.
Чуолаан оҕолорго туттуллар.
 Таптал курдук.
Сэнэбиллээх таптал холбоспута.
Чыын улаатан барда даҕаны хаанынан аҕанан барар.
Хаан диэн туспа сыһыарыы туттуллан барар.
Биитэр уратылатар хос моонньох чыын.
Тархан, атамаан, боотур, бухатыыр эҥин диэбит курдук.

Бу иһин Чыын уонна Хаан тардыытын этэр майгылар бииргэ этиллэн туһаныллаллар.
Тус-туспа араарыллыбаттар.
Чыҥха диэн ааттанар.

	Чыҥха сулус.

	Чыын-хаан им-бэлиэтэ – чыҥха сулус.
 Үөһээ Мэҥэ халлаан ахсыс хаттаҕаһын арҕаа эҥээригэр олохтоох Чыҥыс-хаан Айыыттан тардыылаах.

	Киһи чыҥха сулус тардыылаах.
 Ол иһин киһи диэн чыыннаах-хааннаах.

	Аан Ийэ дойду тус хайысхалара түөртэр.
 Хоту-соҕуруу, илин-арҕаа.

	Чыҥыс-хаан таҥара Чыҥха тардыыта биэстэр.
Тус хайысхаларыттан бииринэн ордук.
Онон чыҥха атын быһыыны биэрэр.
Тыыннаах олоҕу түстүүр.
Ол иһин киһи чыын-хаан салаата бииһиир биэс ахсааннаах буолар.
Биис ууһа диэн мантан үөскүүр.
Киһи-аймахха чыын-хаан үөскээһинэ мантан барбыт.
Билиҥҥэ диэри чыҥха сулус чыыны-хааны араарсар им-бэлиэ, таҥаска симэх бэлиэ быһыытынан сылдьар.
Төрдө бу баар.

Чыын диэн тылы иһиттигит даҕаны – чыҥха сулуһу саныы түһэр буолуҥ.
Чыын им-бэлиэтэ чыҥха сулус диэн билэ үөрэниҥ.
Атын омуктар билбэтиннэр.
 Саха билиэхтээх.

Чыҥха сулус ойуута – ии иһигэр турар гына ойууламмыта буоллар Чыҥха Биэ диэн буолуо этэ.
 Ол атын.
 Удьуор утумугар баран хаалар.
 Ураты бэлиэ буола түһэр.

Чыҥха сулус иһигэр биэс салаалаах киһи оҥоһуллан ойууланнаҕына Чыҥха Чинэкэ диэн буолар.

Чыҥха – чинэки.

	Киһи чыҥха хайысхатынан тардыыланан – чинэйэн тура сылдьыыта Чинэки диэн ааттанар.
 
Киһи кыылтан ураты туруута.
 Чинэкэ туруу диэн буолар.

	Бу быһыы киһи этигэр-сиинигэр ойууланан сурулла сылдьар.

	Киһи чөмчөкөтүн кэтэх хаппаҕын ис өттүгэр Чинэки туруу ойуута түһэриллэн ойуулана сылдьар.
 
Ону көрүөххэ сөп.
 
Киһи барыта билэр.
 Ол аата – Чинэки диэн ааттанар.
 
Ол быһыытын тутуһан өҥүс бас киһини салайан быһыылаан илдьэ сылдьар.


Чинэки быһыы киһи үөһэттэн чыыннаах-хааннаах кэлбитин этэр. 
Кыылтан үрдүкү чыыннаах буоларын көрдөрөр. Ити кэтэххэр.

Илин өттүгэр сүүскүттэн муруҥҥунан сыҥааххар диэри барар мөрүөн дьураа уонна туора тардыы харах дьураата айах туорайа - Чынаха диэн киһи ньурбаҕачына мөссүөнүн кириэһин оҥороллор. 
Чынаха чынайан турууну биэрэр.
Ол маннык.


			Чынаха.

Киһи биэс салаата, кыыл киэнин курдук, барыта атах диэн ааттаммат. 
Чынаха туруулаах буоларын иһин – илии-атах диэн буола уратыйар. 
Киһи кыылтан уратыта – илиилээх. Онто атах буолбатах. 
Ити киһини кыылтан чыҥха ураты чыыннаабыт-хааннаабыт. 
Ол Чынаха турууттан бэриллибит.



Чына-тыгын.
Быһаарыыта.

Үөһээ биэс тарбах курдук сарыдах – биэс тардыы биэриитэ диэн буолар. 
Биэс тарбах биэриитэ диэн эмиэ этэллэр. 
Тарбахтарга тэҥнэһэр. 
Биэс салаалаах Чыҥха сулус тардыыбыт киһиэхэ кэлэн биэс лабаатын оҥорон баран, киһи биэс муннуктаах чөмчөкөтүгэр кэлэн итинник тарбах курдук буола кубулуйар. 
Киһи кыылтан уратыта өйдөөх диэн буолар. 
Биэс тарбах суота биэриилээх өйдөөх диэни этэр.

Ити быһыы көстүбэт. Илии биэс тарбахтарыгар холоон билэҕин. 
Өйгөр-санааҕар көрөн. Имсэ уота. Им уот оонньуута. 
Ол иһин биир тылынан – Тыгын диэн ааттанар. 
Тыгын Тойон чыыннаах киһини итинник ойуулаан оҥорон көрдөрөллөр.

Тойон Эрбэх уонна Ылгын Чыҥыйа оонньуулара.
Киһи кэтэҕин хаппаҕын ис өттүгэр баар ойуута – чинэкэ диэн ааттанар.
Киһи сирэйигэр баар кириэстии барар ойуута – чынаха диэн буолар. Усталыы барыытын сирэй ортотунан барар мөрүөн дьурааны батыһар мурун, суолук оҥороллор. Сүүскүттэн саҕалаан.
Туора барыытын – киһи икки хараҕа оҥороллор. 
Кириэс буолар. 
Айахха тиийэн дьабадьырар, марбайар. 
Ити ойуу аата  Чынаха диэн ааттанар. 
Чынаха илин ойуу. Сирэйгэр баар. 
Чинэкэ кэлин ойуу. Кэтэххэр баар.

Киһи сарын байаалаах чөмчөкө ойуута – чына диэн ааттанар. Өй-санаа мэктиэтин чыынын-хаанын этэр. Киһи өйдөөх диэни. Ол майгы Чына Чыҥха сулуһуттан тардар.
 Халлаан бөрөтүттэн.

Киһи чөмчөкөтө – илии ытыһыгар тэҥнэһэр.
 Ол суота.
 Киһи ытыга – ытыһыгар баар.
 Тыгына тарбаҕар.
 Ойуу бэйэтэ ыйа сылдьар.
 Куолу наадата суох.

Ити иһин Чына Тыгын диэн буолар.

Чына диэн Чыҥха тардыылаах халлаан бөрөтүттэн тардарын иһин.
 Тыгын диэн Ытыктан ыларын иһин.
 Биирдэрэ биэс тарбах суота.
 Атына илии ытыһын суота.

Ылгын Чыҥыйа ыйааҕа, биэс тарбах чына туруутун чөмөхтөнөр чөмүйэ салаата, чөкөтөр майгылаах, чөмөгөр быһыылаах, чөмчүүк төбөлөөх чөмчөкө диэн буолар.

	Биэс тардыы баҕата бас биэриитэ, бас баҕалаах, бэс быһыылаах, киһи бэһис салаата – Бас диэн аатырар.

	Киһи төбөтүн оҥоһуута биэс тарбаҕы кумутан сутурук курдук, тутуллубута буолар.

	Киһи чөмчөкөтүн уҥуоҕун ньуура – биэс кырыылаах бэс тутуллаах буолар.
 Ньурба диэн ааттанар.

				   Ньурба.

	Киһи чынаха (инники) мөрсүөнүн ньуурун биэс тарбах тардыыта оҥорор, диэн.
 былыргылар этэллэр.
	Киһи инники көстөр сирэйин мөрсүөнэ – чөмчөкө ньуура диэн аатырар.

	Чынаха мөрсүөнүн биэс муннуктаах ньуурун – кулгаах, мурун, харах, айах оҥороллор.
 Түөрт буоллулар.
 Биэс буолуохтаахтар.
 Биир сиппэтэ.
 
Ол ахсааны баҕа диэниҥ толорор.
 Баҕаҥ ханна барыай? Буччаҕар баар.
 Баҕа буолан аҕанан аҕа буолар майгылаах.
 Ол биэс ахсааны ситэрэр.
 Сирсии-талсыы сирэйинэн буолар.
 Таптаһыы эмиэ сирэйгиттэн саҕаланар.

	Ол иһин инники көстөр мөрсүөҥҥүн ньууруҥ, баҕаҥ чына майгылара оҥороллор.
 Ол иһин былыргылар итини – Ньурбаҕачына диэн ааттыыллара үһү.
 
Чөмчөкөҥ инники мөрсүөнүн туспа ыллахха – Ньурба диэн буолар.
 Улуус аата баар билигин.

Чөмчөкөҕө баар чөл уонна дьол диэн өйдөбүллэр.
 Чөмчөкөттөн тардан түһэн эккэ-сииҥҥэ тарҕанар үүдэһиннэр ааттара.

Чөмчөкөттөн тардан түһэр үүдэһиннэр – Чөл диэни оҥороллор.

Дьулайтан тардан түһэр үүдэһиннэр – дьол диэни оҥороллор.

Балар бэйэлэрэ туспа дойҕохтоохтор.
 Анал үөрэхтээхтэр.
 Ол туһа туспа кэпсээн.
 Атын айымньы.

	Чына диэн өйдөбүлү быһаарабыт.

	Былыргы итэҕэлинэн Чына диэн халлаан бөрөтүн аата үһү.
 Чыҥыс-хаан таҥараттан тардыылаах.
 Сах таҥараттан саҕыллыылаах.
 Норолуйа диэн аҕастаах дуу, балыстаах дуу.
 Ньоҕой-боотур диэн инилээх үһү.

	Чына диэн ааттаах сир халлаан бөрөтүттэн тардыылаах диэн суолталаах.

	Чына киһиэхэ хааныгар баар.
 Кинилэр иккиэлэр.
 Бииргэһэ – чына диэн.
 Атына – дьоно диэн.
 Нууччалыы, арааһа РНК-ДНК диэбит курдук быһыылаах.

	Чына – хааҥҥар бэриллэн халлаантан кутуҥ удьуордаан түспүт тардыыта буолар.
 
Хаан чына эттигэр ойуу буолан суруллан сылдьар.
 Ол Чынаҕа суруллубутун быһыытынан киһи кута тардыыланан, аналланан сайдар кыахтанар.
 Үөһээттэн биэрии диэн буолар.
 Айдарыы диэн буолар.

	Чынаҕа суруллан үөһэттэн бэриллии быһыытынан киһи кута чыынырар-хаанырар.
 Киһи-киһиттэн ордор, уратыйар.
 Ол аата чыынырыы-хаанырыы, диэн.
 
Чына - үөһэттэн таҥхалыйан түһэр таҥара таҥыыта.
 Үөһэттэн орто дойдуга кэлэр утум.

	Дьоно – хааҥҥар төрөппүт дьоҥҥуттан удьуордаан иһэр бэлиэ.
 Эмиэ хааҥҥар баар.
 Халлаантан биэрии буолбатах Өбүгэ уонна абаҕа удьуордааһын.
 Сирдээҕи удьуордааһын ойуута хаан-дьоното диэн ойуулаах эттиккэ сурулла сылдьар.
 Хаан-дьоното алларааттан өрө хатыллан барар утум.
 Иккиэн холбоон – дьылҕа быата буолан көстөллөр.

	Хаан удьуорун билик диэн майгытын оҥороллор.
 Хаан-билигэ баар буолан удьуор салҕанар.
 
Хаан-билигэ диэн хаан удьуор билиитин илдьэ сылдьар эттиктэр ааттара.
 Көннөрү көрдөххө килбэйэн көстөр мөһүүрэ курдук.
 Күн уотугар оонньуур.
 Ити килбиэн хаан-билик эттигин оонньуута буолар.
 Күөл билигин курдук.
 Күн уотугар килбэчийэ оонньуур майгыта билигэ диэн буолар.
 Күн уотун тэйитэр.
 Иҥэринэр.
 Оонньотор.

Хаан-билигэ сыттаах-дьаардаах буолар.

	Ити кинигэҕэ баар.
 Үөрэхтээх эрэ барыта билэр ини.
 Биһиги таарыйан ааһыы сиэринэн быһаарабыт.

	Саха Удьуорун үөрэҕин Сах үйэ саҕанааҕы үһүйээннэрэ.
 Тоҥ үйэ кэлэ илигинэ, Сах үйэтигэр үс саха бастаан үөскүүрүгэр тэнийбит саха итэҕэлин төрүт сэһэннэрэ.

	Хаһанын билбэппин.
 Этэр кыах суох.

	Баҕар, саха үөрэхтээхтэрэ этэллэрин курдук 300 сыл анараа өттүнэ буолуо.
 Баҕар, былыр буолуо.

	Соруйан былыргы уонна төрүт саха үһүйээннэригэр болҕомто уурулунна.
 Ханна да туораабакка.
 Туох баарынан-суоҕунан.

	Тоҥ үйэҕэ тахсан баран Сэт уонна Хоро таҥара охсуһууларын кэннинээҕи кэмҥэ киһи тугу баҕарар дойҕохтоон туруон сөп.
 Киэҥ далай.
 Аны туга да биллибэт.
 Туох баҕарар диэххэ сөп.
 
Биһиги үөрэхтээхтэрбит бааллар дии.
 Саха омугу сэнээн туохха да уурбаттар.
 
Суруйууларыттан киһи тугу да булан ылбат – хойгур куолу.
 
Барыта атын киһи этиитигэр сигэнии.
 Бэйэлэрэ арааһа өйдөрө суох дьон быһыылаах.
 Туой, ханна эрэ, кимиэхэ эрэ сигэнэн тахсаллар.
 Уорсан суруйуу сиэрэ.
 Атын киһи киэнин хомуйуу.
 Бэйэтин киэнэ биир да суох.

	Сахаларга сыһыаннаах үһүйээннэри ааҕан баран, дьон-сэргэ акаары буолбатах, бэйэтэ сыаналыаҕа.
 Хантан туох кэлбитин.
 
Ким билиитэ былыргытын, кимиэнэ хойуккутун.
 Манна туох да токурутуу суох.
 Туох баарынан.
 Малтаччы.

	Биһиги билиибит диэхтээн.
 Хаалбыта итиччэ.
 Суох буола умнуллан эрэрин ороон таһаарыы буоллаҕа дии.
 Төһө хаалбытынан.
 Баарынан.
 Барбах.
 Дуомун эрэ.
 
Биһиги үөрэхтээхтэрбит саха майгыларын ахсарбаттара бэрт.
 Олох суох курдук көрөллөр.
 Туораталлар.
 Сэнэнэллэр.
 Ити сотору ааһыаҕа.
 Саҥа дьон иһэллэр.
 Олор сэнэниини тохтотуохтара.
 Сахалыыны үөрэтиэхтэрэ.
 Олох ону ирдиэҕэ.
 Баҕарбатахтарын да иһин үөрэтиэхтэрэ.
 
Олорго хааллын диэн суруйуллар.
 Тугу да токуруппакка.
 Сымыйалаабакка.
 Туох баарынан.
 Үөрэхтээҕимсийбэккэ.
 Дойҕохтообокко.
 Тойоннообокко.

Тэпсиллэн умнуллан быраҕыллан суох буолуоҕунааҕар, дьаһайыллан тиһиллэн сурукка түһэн сыттын диэн.
 Кэмэ кэлиэҕэ.
 Уһуо суоҕа.

Оттон төрүт билии барбыта бардаҕа дии.
 Быдан дьыллар быыстарыгар сылдьаллара буолуо.
 
Олор, хаһан эмэ, биһиэхэ оннубутун булан, хайа көтөр өргөспүтүн сытыыланан, өрөннөрөн өрөһөлөнөн турдахпытына – биһиги бу баарбыт, диэн маҥан былааттарынан далбаатаан ыҥырыахтара.

Туругурдун саха төрүт билиитэ!

